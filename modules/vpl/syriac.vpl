Matthew 1:1 ܟ݁ܬ݂ܒ݂ܐ ܕܻ݁ܝܠܻܝܕ݂ܘܬ݂ܗ ܕ݁ܝܫܘܥ ܡܫܻܝܚܐ ܒ݁ܪܗ ܕ݁ܕ݂ܱܘܻܝܕ݂ ܒ݁ܪܗ ܕܱ݁ܐܒ݂ܪܗܡ
Matthew 1:2 ܐܱܒ݂ܪܗܡ ܐܱܘܠܕ݂ ܠܻܐܝܣܚܩ ܐܻܝܣܚܩ ܐܱܘܠܕ݂ ܠܝܱܥܩܘܒ݂ ܝܱܥܩܘܒ݂ ܐܱܘܠܕ݂ ܠܻܝܗܘܕ݂ܐ ܘܠܱܐܚܱܘܗ_ܝ
Matthew 1:3 ܝܻܗܘܕ݂ܐ ܐܱܘܠܕ݂ ܠܦ݂ܱܪܨ ܘܱܠܙܱܪܚ ܡܢ ܬ݁ܡܪ ܦܱ݁ܪܨ ܐܱܘܠܕ݂ ܠܚܨܪܘܢ ܚܨܪܘܢ ܐܱܘܠܕ݂ ܠܐܪܡ
Matthew 1:4 ܐܪܡ ܐܱܘܠܕ݂ ܠܥܱܡܻܝܢܕ݂ܒ݂ ܥܱܡܻܝܢܕ݂ܒ݂ ܐܱܘܠܕ݂ ܠܢܱܚܫܘܢ ܢܱܚܫܘܢ ܐܱܘܠܕ݂ ܠܣܱܠܡܘܢ
Matthew 1:5 ܣܱܠܡܘܢ ܐܱܘܠܕ݂ ܠܒ݂ܥܙ ܡܢ ܪܚܒ݂ ܒ݁ܥܙ ܐܱܘܠܕ݂ ܠܥܘܒ݂ܻܝܕ݂ ܡܢ ܪܥܘܬ݂ ܥܘܒ݂ܻܝܕ݂ ܐܱܘܠܕ݂ ܠܻܐܝܫܱܝ
Matthew 1:6 ܐܻܝܫܱܝ ܐܱܘܠܕ݂ ܠܕ݂ܱܘܻܝܕ݂ ܡܱܠܟ݁ܐ ܕܱ݁ܘܻܝܕ݂ ܐܱܘܠܕ݂ ܠܱܫܠܝܡܘܢ ܡܢ ܐܱܢ_ܬ݁ܬ݂ܗ ܕ݁ܐܘܪܻܝܐ
Matthew 1:7 ܫܠܝܡܘܢ ܐܱܘܠܕ݂ ܠܱܪܚܱܒ݂ܥܱܡ ܪܚܱܒ݂ܥܱܡ ܐܱܘܠܕ݂ ܠܱܐܒ݂ܻܝܐ ܐܱܒ݂ܻܝܐ ܐܱܘܠܕ݂ ܠܐܣܐ
Matthew 1:8 ܐܣܐ ܐܱܘܠܕ݂ ܠܝܗܘܫܦ݂ܛ ܝܗܘܫܦ݂ܛ ܐܱܘܠܕ݂ ܠܝܘܪܡ ܝܘܪܡ ܐܱܘܠܕ݂ ܠܥܘܙܻܝܐ
Matthew 1:9 ܥܘܙܻܝܐ ܐܱܘܠܕ݂ ܠܝܘܬ݂ܡ ܝܘܬ݂ܡ ܐܱܘܠܕ݂ ܠܐܚܙ ܐܚܙ ܐܱܘܠܕ݂ ܠܚܙܱܩܝܐ
Matthew 1:10 ܚܙܱܩܝܐ ܐܱܘܠܕ݂ ܠܱܡܢܱܫܐ ܡܢܱܫܐ ܐܱܘܠܕ݂ ܠܱܐܡܘܢ ܐܱܡܘܢ ܐܱܘܠܕ݂ ܠܝܘܫܻܝܐ
Matthew 1:11 ܝܘܫܻܝܐ ܐܱܘܠܕ݂ ܠܝܘܟ݂ܱܢܝܐ ܘܠܱܐܚܱܘܗ_ܝ ܒ݁ܓ݂ܠܘܬ݂ܐ ܕ݁ܒ݂ܒ݂ܠ
Matthew 1:12 ܡܢ ܒ݁ܬ݂ܱܪ ܓ݁ܠܘܬ݂ܐ ܕ݁ܝܢ ܕ݁ܒ݂ܒ݂ܠ ܝܘܟ݂ܱܢܝܐ ܐܱܘܠܕ݂ ܠܫܠܱܬ݂ܻܐܝܠ ܫܠܱܬ݂ܻܐܝܠ ܐܱܘܠܕ݂ ܠܙܘܪܒ݁ܒ݂ܠ
Matthew 1:13 ܙܘܪܒ݁ܒ݂ܠ ܐܱܘܠܕ݂ ܠܱܐܒ݂ܻܝܘܕ݂ ܐܱܒ݂ܻܝܘܕ݂ ܐܱܘܠܕ݂ ܠܐܠܝܩܻܝܡ ܐܠܝܩܻܝܡ ܐܱܘܠܕ݂ ܠܥܙܘܪ
Matthew 1:14 ܥܙܘܪ ܐܱܘܠܕ݂ ܠܙܕ݂ܘܩ ܙܕ݂ܘܩ ܐܱܘܠܕ݂ ܠܱܐܟ݂ܻܝܢ ܐܱܟ݂ܻܝܢ ܐܱܘܠܕ݂ ܠܐܠܻܝܘܕ݂
Matthew 1:15 ܐܠܻܝܘܕ ܐܱܘܠܕ݂ ܠܐܠܻܝܥܙܪ ܐܠܻܝܥܙܪ ܐܱܘܠܕ݂ ܠܡܬ݂ܢ ܡܬ݂ܢ ܐܱܘܠܕ݂ ܠܝܱܥܩܘܒ݂
Matthew 1:16 ܝܱܥܩܘܒ݂ ܐܱܘܠܕ݂ ܠܝܱܘܣܦ݂ ܓܱ݁ܒ݂ܪܗ ܕ݁ܡܱܪܝܱܡ ܕ݁ܡܢܗ ܐܬ݂ܻܝܠܕ݂ ܝܫܘܥ ܕ݁ܡܬ݂ܩܪܐ ܡܫܻܝܚܐ
Matthew 1:17 ܟ݁ܠܗܝܢ ܗܟ݂ܻܝܠ ܫܱܪܒ݁ܬ݂ܐ ܡܢ ܐܱܒ݂ܪܗܡ ܥܕ݂ܱܡܐ ܠܕ݂ܱܘܻܝܕ݂ ܫܱܪܒ݁ܬ݂ܐ ܐܱܪܒܱ݁ܥܣܪܐ ܘܡܢ ܕܱ݁ܘܻܝܕ݂ ܥܕ݂ܱܡܐ ܠܓ݂ܠܘܬ݂ܐ ܕ݁ܒ݂ܒ݂ܠ ܫܱܪܒ݁ܬ݂ܐ ܐܱܪܒܱ݁ܥܣܪܐ ܘܡܢ ܓ݁ܠܘܬ݂ܐ ܕ݁ܒ݂ܒ݂ܠ ܥܕ݂ܱܡܐ ܠܱܡܫܻܝܚܐ ܫܱܪܒ݁ܬ݂ܐ ܐܱܪܒܱ݁ܥܣܪܐ
Matthew 1:18 ܝܱܠܕ݁ܗ ܕ݁ܝܢ ܕ݁ܝܫܘܥ ܡܫܻܝܚܐ ܗܟ݂ܱܢܐ ܗܘܐ ܟܱ݁ܕ݂ ܡܟ݂ܻܝܪܐ ܗ_ܘܬ݂ ܡܱܪܝܱܡ ܐܡܗ ܠܝܱܘܣܦ݂ ܥܱܕ݂ܠܐ ܢܫܬܱ݁ܘܬ݁ܦ݂ܘܢ ܐܫܬܱ݁ܟ݂ܚܱܬ݂ ܒܱ݁ܛܢܐ ܡܢ ܪܘܚܐ ܕ݁ܩܘܕ݂ܫܐ
Matthew 1:19 ܝܱܘܣܦ݂ ܕ݁ܝܢ ܒܱ݁ܥܠܗ ܟܻ݁ܐܢܐ ܗ_ܘܐ ܘܠܐ ܨܒ݂ܐ ܕܱ݁ܢܦ݂ܱܪܣܝܗ ܘܐܬ݂ܪܱܥܻܝ ܗ_ܘܐ ܕ݁ܡܱܛܫܝܐܝܻܬ݂ ܢܫܪܝܗ
Matthew 1:20 ܟܱ݁ܕ݂ ܗܠܝܢ ܕ݁ܝܢ ܐܬ݂ܪܱܥܻܝ ܐܬ݂ܚܙܻܝ ܠܗ ܡܱܠܱܐܟ݂ܐ ܕ݁ܡܪܝܐ ܒ݁ܚܠܡܐ ܘܐܡܱܪ ܠܗ ܝܱܘܣܦ݂ ܒ݁ܪܗ ܕ݁ܕ݂ܱܘܻܝܕ݂ ܠܐ ܬ݁ܕ݂ܚܱܠ ܠܡܣܱܒ݂ ܠܡܱܪܝܱܡ ܐܱܢ_ܬ݁ܬ݂ܟ݂ ܗܱܘ ܓ݁ܝܪ ܕ݁ܐܬ݂ܻܝܠܕ݂ ܒ݁ܗ ܡܢ ܪܘܚܐ ܗܘ ܕ݁ܩܘܕ݂ܫܐ
Matthew 1:21 ܬܻ݁ܐܠܱܕ݂ ܕ݁ܝܢ ܒ݁ܪܐ ܘܬ݂ܩܪܐ ܫܡܗ ܝܫܘܥ ܗܘ ܓ݁ܝܪ ܢܱܚܝܘܗ_ܝ ܠܥܱܡܗ ܡܢ ܚܛܗܱܝܗܘܢ
Matthew 1:22 ܗܕ݂ܐ ܕ݁ܝܢ ܟ݁ܠܗ ܕܱ݁ܗܘܬ݂ ܕ݁ܢܬ݂ܡܱܠܐ ܡܕ݁ܡ ܕ݁ܐܬ݂ܐܡܱܪ ܡܢ ܡܪܝܐ ܒ݁ܝܱܕ݂ ܢܒ݂ܻܝܐ
Matthew 1:23 ܕ݁ܗܐ ܒ݁ܬ݂ܘܠܬ݁ܐ ܬ݁ܒ݂ܛܱܢ ܘܬ݂ܻܐܠܱܕ݂ ܒ݁ܪܐ ܘܢܩܪܘܢ ܫܡܗ ܥܱܡܱܢܘܐܝܻܠ ܕ݁ܡܬ݁ܬܱ݁ܪܓܱ݁ܡ ܥܱܡܱܢ ܐܱܠܗܱܢ
Matthew 1:24 ܟܱ݁ܕ݂ ܩܡ ܕ݁ܝܢ ܝܱܘܣܦ݂ ܡܢ ܫܢܬ݂ܗ ܥܒ݂ܱܕ݂ ܐܱܝܟܱ݁ܢܐ ܕܱ݁ܦ݂ܩܱܕ݂ ܠܗ ܡܱܠܱܐܟ݂ܗ ܕ݁ܡܪܝܐ ܘܕ݂ܱܒ݂ܪܗ ܠܱܐܢ_ܬ݁ܬ݂ܗ
Matthew 1:25 ܘܠܐ ܚܱܟ݂ܡܗ ܥܕ݂ܱܡܐ ܕܻ݁ܝܠܕ݂ܬ݂ܗ ܠܱܒ݂ܪܗ ܒ݁ܘܟ݂ܪܐ ܘܱܩܪܬ݂ ܫܡܗ ܝܫܘܥ
Matthew 2:1 ܟܱ݁ܕ݂ ܕ݁ܝܢ ܐܬ݂ܻܝܠܕ݂ ܝܫܘܥ ܒ݁ܒ݂ܝܬ݂-ܠܚܡ ܕܻ݁ܝܗܘܕ݂ܐ ܒ݁ܝܱܘܡܱܝ ܗܪܘܕ݂ܣ ܡܱܠܟ݁ܐ ܐܬ݂ܱܘ ܡܓ݂ܘܫܐ ܡܢ ܡܱܕ݂ܢܚܐ ܠܐܘܪܻܫܠܡ
Matthew 2:2 ܘܐܡܪܻܝܢ ܐܱܝܟܱ݁ܘ ܡܱܠܟ݁ܐ ܕܻ݁ܝܗܘܕ݂ܝܐ ܕ݁ܐܬ݂ܻܝܠܕ݂ ܚܙܱܝܢ ܓ݁ܝܪ ܟܱ݁ܘܟ݁ܒ݂ܗ ܒ݁ܡܱܕ݂ܢܚܐ ܘܐܬ݂ܱܝܢ ܠܡܣܓܱ݁ܕ݂ ܠܗ
Matthew 2:3 ܫܡܱܥ ܕ݁ܝܢ ܗܪܘܕ݂ܣ ܡܱܠܟ݁ܐ ܘܐܬ݁ܬ݁ܙܻܝܥ ܘܟ݂ܠܗ ܐܘܪܻܫܠܡ ܥܱܡܗ
Matthew 2:4 ܘܟ݂ܱܢܫ ܟ݁ܠܗܘܢ ܪܱܒܱ݁ܝ ܟ݁ܗܢܐ ܘܣܦ݂ܪܐ ܕ݁ܥܱܡܐ ܘܱܡܫܱܐܠ ܗ_ܘܐ ܠܗܘܢ ܕܱ݁ܐܝܟ݁ܐ ܡܬ݂ܻܝܠܕ݂ ܡܫܻܝܚܐ
Matthew 2:5 ܗܢܘܢ ܕ݁ܝܢ ܐܡܱܪܘ ܒ݁ܒ݂ܝܬ݂-ܠܚܡ ܕܻ݁ܝܗܘܕ݂ܐ ܗܟ݂ܱܢܐ ܓ݁ܝܪ ܟ݁ܬ݂ܻܝܒ݂ ܒܱ݁ܢܒ݂ܻܝܐ
Matthew 2:6 ܐܦ݂ ܐܱܢ_ܬ݁ܝ ܒ݁ܝܬ݂-ܠܚܡ ܕܻ݁ܝܗܘܕ݂ܐ ܠܐ ܗܘܱܝܬ݁ܝ ܒ݁ܨܻܝܪܐ ܒ݁ܡܱܠܟ݁ܐ ܕܻ݁ܝܗܘܕ݂ܐ ܡܢܟ݂ܝ ܓ݁ܝܪ ܢܦ݁ܘܩ ܡܱܠܟ݁ܐ ܕ݁ܗܘ ܢܪܥܝܘܗ_ܝ ܠܥܱܡܝ ܐܻܝܣܪܐܝܠ
Matthew 2:7 ܗܝܕ݁ܝܢ ܗܪܘܕ݂ܣ ܡܱܛܫܝܐܝܻܬ݂ ܩܪܐ ܠܱܡܓ݂ܘܫܐ ܘܻܝܠܦ݂ ܡܢܗܘܢ ܒܱ݁ܐܝܢܐ ܙܱܒ݂ܢܐ ܐܬ݂ܚܙܻܝ ܠܗܘܢ ܟܱ݁ܘܟ݁ܒ݂ܐ
Matthew 2:8 ܘܫܱܕܱ݁ܪ ܐܢܘܢ ܠܒ݂ܝܬ݂-ܠܚܡ ܘܐܡܱܪ ܠܗܘܢ ܙܠܘ ܥܱܩܒ݂ܘ ܥܱܠ ܛܱܠܝܐ ܚܦ݂ܻܝܛܐܝܻܬ݂ ܘܡܐ ܕ݁ܐܫܟܱ݁ܚܬ݁ܘܢܝܗ_ܝ ܬܱ݁ܘ ܚܱܘܱܐܘܢܝ ܕ݁ܐܦ݂ ܐܢܐ ܐܻܙܱܠ ܐܣܓ݁ܘܕ݂ ܠܗ
Matthew 2:9 ܗܢܘܢ ܕ݁ܝܢ ܟܱ݁ܕ݂ ܫܡܱܥܘ ܡܢ ܡܱܠܟ݁ܐ ܐܙܱܠܘ ܘܗܐ ܟܱ݁ܘܟ݁ܒ݂ܐ ܗܱܘ ܕܱ݁ܚܙܱܘ ܒ݁ܡܱܕ݂ܢܚܐ ܐܙܠ ܗ_ܘܐ ܩܕ݂ܡܱܝܗܘܢ ܥܕ݂ܱܡܐ ܕ݁ܐܬ݂ܐ ܩܡ ܠܥܠ ܡܢ ܐܱܝܟ݁ܐ ܕܻ݁ܐܝܬ݂ܱܘܗ_ܝ ܛܱܠܝܐ
Matthew 2:10 ܟܱ݁ܕ݂ ܕ݁ܝܢ ܚܙܱܐܘܗ_ܝ ܠܟ݂ܱܘܟ݁ܒ݂ܐ ܚܕ݂ܻܝܘ ܚܱܕ݂ܘܬ݂ܐ ܪܱܒ݁ܬ݂ܐ ܕ݁ܛܒ݂
Matthew 2:11 ܘܥܱܠܘ ܠܒ݂ܱܝܬ݁ܐ ܘܱܚܙܱܐܘܗ_ܝ ܠܛܱܠܝܐ ܥܱܡ ܡܱܪܝܱܡ ܐܡܗ ܘܱܢܦ݂ܱܠܘ ܣܓ݂ܕ݂ܘ ܠܗ ܘܱܦ݂ܬ݂ܱܚܘ ܣܻܝܡܬ݂ܗܘܢ ܘܩܱܪܒ݂ܘ ܠܗ ܩܘܪܒ݁ܢܐ ܕܱ݁ܗܒ݂ܐ ܘܡܘܪܐ ܘܱܠܒ݂ܘܢܬ݁ܐ
Matthew 2:12 ܘܐܬ݂ܚܙܻܝ ܠܗܘܢ ܒ݁ܚܠܡܐ ܕ݁ܠܐ ܢܗܦ݁ܟ݂ܘܢ ܠܘܬ݂ ܗܪܘܕ݂ܣ ܘܒ݂ܐܘܪܚܐ ܐ_ܚܪܻܬ݂ܐ ܐܙܱܠܘ ܠܱܐܬ݂ܪܗܘܢ
Matthew 2:13 ܟܱ݁ܕ݂ ܕ݁ܝܢ ܐܙܱܠܘ ܐܬ݂ܚܙܻܝ ܡܱܠܱܐܟ݂ܐ ܕ݁ܡܪܝܐ ܒ݁ܚܠܡܐ ܠܝܱܘܣܦ݂ ܘܐܡܱܪ ܠܗ ܩܘܡ ܕ݁ܒ݂ܱܪ ܠܛܱܠܝܐ ܘܠܐܡܗ ܘܱܥܪܘܩ ܠܡܨܪܝܢ ܘܬ݂ܱܡܢ ܗܘܻܝ ܥܕ݂ܱܡܐ ܕ݁ܐܡܱܪ ܐ_ܢܐ ܠܟ݂ ܥܬ݂ܻܝܕ݂ ܗ_ܘ ܓ݁ܝܪ ܗܪܘܕ݂ܣ ܠܡܒ݂ܥܝܗ ܠܛܱܠܝܐ ܐܱܝܟ݂ ܕ݁ܢܱܘܒ݁ܕ݂ܻܝܘܗ_ܝ
Matthew 2:14 ܝܱܘܣܦ݂ ܕ݁ܝܢ ܩܡ ܫܱܩܠܗ ܠܛܱܠܝܐ ܘܠܐܡܗ ܒ݁ܠܠܝܐ ܘܱܥܪܱܩ ܠܡܨܪܝܢ
Matthew 2:15 ܘܱܗܘܐ ܬܱ݁ܡܢ ܥܕ݂ܱܡܐ ܠܡܱܘܬ݁ܗ ܕ݁ܗܪܘܕ݂ܣ ܕ݁ܢܬ݂ܡܱܠܐ ܡܕ݁ܡ ܕ݁ܐܬ݂ܐܡܱܪ ܡܢ ܡܪܝܐ ܒܱ݁ܢܒ݂ܻܝܐ ܕ݁ܐܡܱܪ ܕ݁ܡܢ ܡܨܪܝܢ ܩܪܻܝܬ݂ ܠܒ݂ܪܝ
Matthew 2:16 ܗܝܕ݁ܝܢ ܗܪܘܕ݂ܣ ܟܱ݁ܕ݂ ܚܙܐ ܕ݁ܐܬ݂ܒܱ݁ܙܱܚ ܡܢ ܡܓ݂ܘܫܐ ܐܬ݂ܚܱܡܱܬ݂ ܛܒ݂ ܘܫܱܕܱ݁ܪ ܩܱܛܠ ܛܠܝܐ ܟ݁ܠܗܘܢ ܕ݁ܒ݂ܝܬ݂-ܠܚܡ ܘܱܕ݂ܟ݂ܠܗܘܢ ܬ݁ܚܘܡܝܗ ܡܢ ܒܱ݁ܪ ܬܱ݁ܪܬ݁ܝܢ ܫܢܻܝܢ ܘܱܠܬ݂ܱܚܬ݁ ܐܱܝܟ݂ ܙܱܒ݂ܢܐ ܕ݁ܥܱܩܒ݂ ܡܢ ܡܓ݂ܘܫܐ
Matthew 2:17 ܗܝܕ݁ܝܢ ܐܬ݂ܡܱܠܻܝ ܡܕ݁ܡ ܕ݁ܐܬ݂ܐܡܱܪ ܒ݁ܝܱܕ݂ ܐܪܱܡܝܐ ܢܒ݂ܻܝܐ ܕ݁ܐܡܱܪ
Matthew 2:18 ܩܠܐ ܐܫܬ݁ܡܱܥ ܒ݁ܪܡܬ݂ܐ ܒ݁ܟ݂ܝܐ ܘܐܠܝܐ ܣܱܓܻ݁ܝܐܐ ܪܚܝܠ ܒ݁ܟ݂ܝܐ ܥܱܠ ܒ݁ܢܝܗ ܘܠܐ ܨܒ݂ܝܐ ܠܡܬ݂ܒܱ݁ܝܐܘ ܡܛܠ ܕ݁ܠܐ ܐܻܝܬ݂ܱܝܗܘܢ
Matthew 2:19 ܟܱ݁ܕ݂ ܡܻܝܬ݂ ܕ݁ܝܢ ܗܪܘܕ݂ܣ ܡܱܠܟ݁ܐ ܐܬ݂ܚܙܻܝ ܡܱܠܱܐܟ݂ܐ ܕ݁ܡܪܝܐ ܒ݁ܚܠܡܐ ܠܝܱܘܣܦ݂ ܒ݁ܡܨܪܝܢ
Matthew 2:20 ܘܐܡܱܪ ܠܗ ܩܘܡ ܕ݁ܒ݂ܱܪ ܠܛܱܠܝܐ ܘܠܐܡܗ ܘܙܠ ܠܱܐܪܥܐ ܕܻ݁ܐܝܣܪܐܝܠ ܡܻܝܬ݂ܘ ܠܗܘܢ ܓ݁ܝܪ ܗܢܘܢ ܕ݁ܒ݂ܥܝܢ ܗ_ܘܱܘ ܢܱܦ݂ܫܗ ܕ݁ܛܱܠܝܐ
Matthew 2:21 ܘܝܱܘܣܦ݂ ܩܡ ܕ݁ܒ݂ܱܪ ܠܛܱܠܝܐ ܘܠܐܡܗ ܘܐܬ݂ܐ ܠܱܐܪܥܐ ܕܻ݁ܐܝܣܪܐܝܠ
Matthew 2:22 ܟܱ݁ܕ݂ ܕ݁ܝܢ ܫܡܱܥ ܕܱ݁ܐܪܟ݂ܠܱܐܘܣ ܗܘܐ ܡܱܠܟ݁ܐ ܒܻ݁ܝܗܘܕ݂ ܚܠܦ݂ ܗܪܘܕ݂ܣ ܐܱܒ݂ܘܗ_ܝ ܕ݁ܚܠ ܕ݁ܢܻܐܙܱܠ ܠܬ݂ܱܡܢ ܘܐܬ݂ܚܙܻܝ ܠܗ ܒ݁ܚܠܡܐ ܕ݁ܢܻܐܙܱܠ ܠܱܐܬ݂ܪܐ ܕܱ݁ܓ݂ܠܻܝܠܐ
Matthew 2:23 ܘܐܬ݂ܐ ܥܡܱܪ ܒܱ݁ܡܕ݂ܻܝܢ_ܬ݁ܐ ܕ݁ܡܬ݂ܩܱܪܝܐ ܢܨܪܱܬ݂ ܐܱܝܟ݂ ܕ݁ܢܬ݂ܡܱܠܐ ܡܕ݁ܡ ܕ݁ܐܬ݂ܐܡܱܪ ܒܱ݁ܢܒ݂ܻܝܐ ܕ݁ܢܨܪܝܐ ܢܬ݂ܩܪܐ
Matthew 3:1 ܒ݁ܗܘܢ ܕ݁ܝܢ ܒ݁ܝܱܘܡܬ݂ܐ ܗܢܘܢ ܐܬ݂ܐ ܝܘܚܱܢܢ ܡܱܥܡܕ݂ܢܐ ܘܡܱܟ݂ܪܙ ܗ_ܘܐ ܒ݁ܚܘܪܒ݁ܐ ܕܻ݁ܝܗܘܕ݂
Matthew 3:2 ܘܐܡܱܪ ܬ݁ܘܒ݂ܘ ܩܪܒܱ݁ܬ݂ ܠܗ ܡܱܠܟ݁ܘܬ݂ܐ ܕܱ݁ܫܡܱܝܐ
Matthew 3:3 ܗܢܱܘ ܓ݁ܝܪ ܗܱܘ ܕܱ݁ܐܡܻܝܪ ܒ݁ܝܱܕ݂ ܐܫܱܥܝܐ ܢܒ݂ܻܝܐ ܩܠܐ ܕ݁ܩܪܐ ܒ݁ܚܘܪܒ݁ܐ ܛܱܝܒ݂ܘ ܐܘܪܚܗ ܕ݁ܡܪܝܐ ܘܱܐܫܘܱܘ ܠܱܫܒ݂ܻܝܠܱܘܗ_ܝ
Matthew 3:4 ܗܘ ܕ݁ܝܢ ܝܘܚܱܢܢ ܐܻܝܬ݂ܱܘܗ_ܝ ܗ_ܘܐ ܠܒ݂ܘܫܗ ܕ݁ܣܱܥܪܐ ܕ݁ܓ݂ܱܡܠܐ ܘܐܣܪ ܚܱܨܐ ܕ݁ܡܫܟ݁ܐ ܥܱܠ ܚܱܨܱܘܗ_ܝ ܘܡܐܟ݂ܘܠܬ݁ܗ ܩܱܡܨܐ ܘܕ݂ܒ݂ܫܐ ܕ݁ܒ݂ܱܪܐ
Matthew 3:5 ܗܝܕ݁ܝܢ ܢܦ݂ܩܐ ܗ_ܘܬ݂ ܠܘܬ݂ܗ ܐܘܪܻܫܠܡ ܘܟ݂ܠܗ ܝܻܗܘܕ݂ ܘܟ݂ܠܗ ܐܱܬ݂ܪܐ ܕܱ݁ܚܕ݂ܪܱܝ ܝܘܪܕ݁ܢܢ
Matthew 3:6 ܘܥܡܕܻ݁ܝܢ ܗ_ܘܱܘ ܡܢܗ ܒ݁ܝܘܪܕ݁ܢܢ ܢܱܗܪܐ ܟܱ݁ܕ݂ ܡܱܘܕ݁ܝܢ ܒܱ݁ܚܛܗܱܝܗܘܢ
Matthew 3:7 ܟܱ݁ܕ݂ ܚܙܐ ܕ݁ܝܢ ܣܱܓܻ݁ܝܐܐ ܡܢ ܦ݁ܪܻܝܫܐ ܘܡܢ ܙܱܕ݁ܘܩܝܐ ܕ݁ܐܬ݂ܝܢ ܠܡܥܡܱܕ݂ ܐܡܱܪ ܠܗܘܢ ܝܱܠܕ݁ܐ ܕ݁ܐܟ݂ܕ݂ܢܐ ܡܱܢܘ ܚܱܘܻܝܟ݂ܘܢ ܠܡܥܪܱܩ ܡܢ ܪܘܓ݂ܙܐ ܕ݁ܐܬ݂ܐ
Matthew 3:8 ܥܒ݂ܕ݂ܘ ܗܟ݂ܻܝܠ ܦܻ݁ܐܪܐ ܕ݁ܫܘܝܢ ܠܱܬ݂ܝܒ݂ܘܬ݂ܐ
Matthew 3:9 ܘܠܐ ܬܱ݁ܣܒ݁ܪܘܢ ܘܬ݂ܻܐܡܪܘܢ ܒ݁ܢܱܦ݂ܫܟ݂ܘܢ ܕܱ݁ܐܒ݂ܐ ܐܻܝܬ݂ ܠܱܢ ܐܱܒ݂ܪܗܡ ܐܡܱܪ ܐ_ܢܐ ܠܟ݂ܘܢ ܓ݁ܝܪ ܕ݁ܡܫܟܱ݁ܚ ܐܱܠܗܐ ܡܢ ܗܠܝܢ ܟܻ݁ܐܦ݂ܐ ܠܱܡܩܡܘ ܒ݁ܢܱܝܐ ܠܱܐܒ݂ܪܗܡ
Matthew 3:10 ܗܐ ܕ݁ܝܢ ܢܪܓ݂ܐ ܣܻܝܡ ܥܱܠ ܥܩܪܐ ܕܻ݁ܐܝܠܢܐ ܟ݁ܠ ܐܻܝܠܢܐ ܗܟ݂ܻܝܠ ܕ݁ܦ݂ܻܐܪܐ ܛܒ݂ܐ ܠܐ ܥܒ݂ܕ݂ ܡܬ݂ܦ݁ܣܩ ܘܢܦ݂ܠ ܒ݁ܢܘܪܐ
Matthew 3:11 ܐܢܐ ܡܱܥܡܕ݂ ܐ_ܢܐ ܠܟ݂ܘܢ ܒ݁ܡܱܝܐ ܠܱܬ݂ܝܒ݂ܘܬ݂ܐ ܗܱܘ ܕ݁ܝܢ ܕ݁ܒ݂ܬ݂ܱܪܝ ܐܬ݂ܐ ܚܱܣܻܝܢ ܗ_ܘ ܡܢܝ ܗܱܘ ܕ݁ܠܐ ܫܘܐ ܐ_ܢܐ ܡܣܢܱܘܗ_ܝ ܠܡܫܩܱܠ ܗܘ ܡܱܥܡܕ݂ ܠܟ݂ܘܢ ܒ݁ܪܘܚܐ ܕ݁ܩܘܕ݂ܫܐ ܘܱܒ݂ܢܘܪܐ
Matthew 3:12 ܗܱܘ ܕ݁ܪܱܦ݂ܫܐ ܒܻ݁ܐܝܕ݂ܗ ܘܱܡܕ݂ܱܟ݁ܐ ܐܕ݁ܪܱܘܗ_ܝ ܘܚܛܐ ܟ݁ܢܫ ܠܱܐܘܨܪܱܘܗ_ܝ ܘܬ݂ܒ݂ܢܐ ܡܱܘܩܕ݂ ܒ݁ܢܘܪܐ ܕ݁ܠܐ ܕ݁ܥܟ݁ܐ
Matthew 3:13 ܗܝܕ݁ܝܢ ܐܬ݂ܐ ܝܫܘܥ ܡܢ ܓ݁ܠܻܝܠܐ ܠܝܘܪܕ݁ܢܢ ܠܘܬ݂ ܝܘܚܱܢܢ ܕ݁ܢܥܡܱܕ݂ ܡܢܗ
Matthew 3:14 ܗܘ ܕ݁ܝܢ ܝܘܚܱܢܢ ܟ݁ܠܐ ܗ_ܘܐ ܠܗ ܘܐܡܱܪ ܐܢܐ ܣܢܻܝܩ ܐ_ܢܐ ܕ݁ܡܢܟ݂ ܐܬ݂ܥܡܕ݂ ܘܱܐܢ_ܬ݁ ܠܘܬ݂ܝ ܐܬ݂ܱܝܬ݁
Matthew 3:15 ܗܘ ܕ݁ܝܢ ܝܫܘܥ ܥܢܐ ܘܐܡܱܪ ܠܗ ܫܒ݂ܘܩ ܗܫܐ ܗܟ݂ܱܢܐ ܓ݁ܝܪ ܝܐܐ ܠܱܢ ܕܱ݁ܢܡܱܠܐ ܟ݁ܠܗ ܟܻ݁ܐܢܘܬ݂ܐ ܘܗܝܕ݁ܝܢ ܫܱܒ݂ܩܗ
Matthew 3:16 ܟܱ݁ܕ݂ ܥܡܱܕ݂ ܕ݁ܝܢ ܝܫܘܥ ܡܚܕ݂ܐ ܣܠܩ ܡܢ ܡܱܝܐ ܘܐܬ݂ܦ݁ܬ݂ܱܚܘ ܠܗ ܫܡܱܝܐ ܘܱܚܙܐ ܪܘܚܐ ܕܱ݁ܐܠܗܐ ܕ݁ܢܚܬ݁ܐ ܐܱܝܟ݂ ܝܱܘܢܐ ܘܐܬ݂ܬ݂ ܥܠܱܘܗ_ܝ
Matthew 3:17 ܘܗܐ ܩܠܐ ܡܢ ܫܡܱܝܐ ܕ݁ܐܡܱܪ ܗܢܱܘ ܒ݁ܪܝ ܚܱܒܻ݁ܝܒ݂ܐ ܕ݁ܒ݂ܗ ܐܨܛܒ݂ܻܝܬ݂
Matthew 4:1 ܗܝܕ݁ܝܢ ܝܫܘܥ ܐܬ݂ܕ݁ܒ݂ܱܪ ܡܢ ܪܘܚܐ ܕ݁ܩܘܕ݂ܫܐ ܠܡܱܕ݂ܒ݁ܪܐ ܕ݁ܢܬ݂ܢܱܣܐ ܡܢ ܐܟ݂ܠܩܱܪܨܐ
Matthew 4:2 ܘܨܡ ܐܱܪܒ݁ܥܻܝܢ ܝܱܘܡܻܝܢ ܘܱܐܪܒ݁ܥܻܝܢ ܠܱܝܠܱܘܢ ܐ_ܚܪܝܱܬ݂ ܕ݁ܝܢ ܟ݁ܦ݂ܢ
Matthew 4:3 ܘܱܩܪܒ݂ ܗܱܘ ܕܱ݁ܡܢܱܣܐ ܘܐܡܱܪ ܠܗ ܐܢ ܒ݁ܪܗ ܐܱܢ_ܬ݁ ܕܱ݁ܐܠܗܐ ܐܡܱܪ ܕ݁ܗܠܝܢ ܟܻ݁ܐܦ݂ܐ ܢܗܘܝܢ ܠܱܚܡܐ
Matthew 4:4 ܗܘ ܕ݁ܝܢ ܥܢܐ ܘܐܡܱܪ ܟ݁ܬ݂ܻܝܒ݂ ܕ݁ܠܐ ܗ_ܘܐ ܒ݁ܠܱܚܡܐ ܒܱ݁ܠܚܘܕ݂ ܚܝܐ ܒܱ݁ܪܢܫܐ ܐܠܐ ܒ݁ܟ݂ܠ ܡܠܐ ܕ݁ܢܦ݂ܩܐ ܡܢ ܦ݁ܘܡܗ ܕܱ݁ܐܠܗܐ
Matthew 4:5 ܗܝܕ݁ܝܢ ܕܱ݁ܒ݂ܪܗ ܐܟ݂ܠܩܱܪܨܐ ܠܱܡܕ݂ܻܝܢܱܬ݂ ܩܘܕ݂ܫܐ ܘܱܐܩܻܝܡܗ ܥܱܠ ܟ݁ܢܦ݂ܐ ܕ݁ܗܱܝܟ݁ܠܐ
Matthew 4:6 ܘܐܡܱܪ ܠܗ ܐܢ ܒ݁ܪܗ ܐܱܢ_ܬ݁ ܕܱ݁ܐܠܗܐ ܫܕ݂ܻܝ ܢܱܦ݂ܫܟ݂ ܠܬ݂ܱܚܬ݁ ܟ݁ܬ݂ܻܝܒ݂ ܓ݁ܝܪ ܕܱ݁ܠܡܱܠܱܐܟ݂ܱܘܗ_ܝ ܢܦ݂ܱܩܕ݂ ܥܠܱܝܟ݁ ܘܥܱܠ ܐܻܝܕ݂ܱܝܗܘܢ ܢܫܩܠܘܢܟ݂ ܕ݁ܠܐ ܬ݁ܬ݁ܩܠ ܒ݁ܟ݂ܻܐܦ݂ܐ ܪܓ݂ܠܟ݂
Matthew 4:7 ܐܡܱܪ ܠܗ ܝܫܘܥ ܬ݁ܘܒ݂ ܟ݁ܬ݂ܻܝܒ݂ ܕ݁ܠܐ ܬ݁ܢܱܣܐ ܠܡܪܝܐ ܐܱܠܗܟ݂
Matthew 4:8 ܬ݁ܘܒ݂ ܕܱ݁ܒ݂ܪܗ ܐܟ݂ܠܩܱܪܨܐ ܠܛܘܪܐ ܕ݁ܛܒ݂ ܪܡ ܘܚܱܘܝܗ ܟ݁ܠܗܝܢ ܡܱܠܟ݁ܘܬ݂ܐ ܕ݁ܥܠܡܐ ܘܫܘܒ݂ܚܗܝܢ
Matthew 4:9 ܘܐܡܱܪ ܠܗ ܗܠܝܢ ܟ݁ܠܗܝܢ ܠܟ݂ ܐܬ݁ܠ ܐܢ ܬ݁ܦ݁ܠ ܬ݁ܣܓ݁ܘܕ݂ ܠܻܝ
Matthew 4:10 ܗܝܕ݁ܝܢ ܐܡܱܪ ܠܗ ܝܫܘܥ ܙܠ ܠܟ݂ ܣܛܢܐ ܟ݁ܬ݂ܻܝܒ݂ ܓ݁ܝܪ ܕܱ݁ܠܡܪܝܐ ܐܱܠܗܟ݂ ܬ݁ܣܓ݁ܘܕ݂ ܘܠܗ ܒܱ݁ܠܚܘܕ݂ܱܘܗ_ܝ ܬ݁ܦ݂ܠܘܚ
Matthew 4:11 ܗܝܕ݁ܝܢ ܫܱܒ݂ܩܗ ܐܟ݂ܠܩܱܪܨܐ ܘܗܐ ܡܱܠܱܐܟ݂ܐ ܩܪܒ݂ܘ ܘܱܡܫܱܡܫܻܝܢ ܗ_ܘܱܘ ܠܗ
Matthew 4:12 ܟܱ݁ܕ݂ ܫܡܱܥ ܕ݁ܝܢ ܝܫܘܥ ܕ݁ܝܘܚܱܢܢ ܐܫܬ݁ܠܡ ܫܱܢܻܝ ܠܗ ܠܱܓ݂ܠܻܝܠܐ
Matthew 4:13 ܘܫܱܒ݂ܩܗ ܠܢܨܪܱܬ݂ ܘܐܬ݂ܐ ܥܡܱܪ ܒܱ݁ܟ݂ܦ݂ܱܪܢܱܚܘܡ ܥܱܠ ܝܱܕ݂ ܝܱܡܐ ܒܱ݁ܬ݂ܚܘܡܐ ܕܱ݁ܙܒ݂ܘܠܘܢ ܘܱܕ݂ܢܱܦ݂ܬ݁ܠܻܝ
Matthew 4:14 ܕ݁ܢܬ݂ܡܱܠܐ ܡܕ݁ܡ ܕ݁ܐܬ݂ܐܡܱܪ ܒ݁ܝܱܕ݂ ܐܫܱܥܝܐ ܢܒ݂ܻܝܐ ܕ݁ܐܡܱܪ
Matthew 4:15 ܐܱܪܥܐ ܕܱ݁ܙܒ݂ܘܠܘܢ ܐܱܪܥܐ ܕ݁ܢܱܦ݂ܬ݁ܠܻܝ ܐܘܪܚܐ ܕ݁ܝܱܡܐ ܥܒ݂ܪܱܘܗ_ܝ ܕ݁ܝܘܪܕ݁ܢܢ ܓ݁ܠܻܝܠܐ ܕ݁ܥܱܡ_ܡܐ
Matthew 4:16 ܥܱܡܐ ܕ݁ܝܬ݂ܒ݂ ܒ݁ܚܫܘܟ݂ܐ ܢܘܗܪܐ ܪܱܒ݁ܐ ܚܙܐ ܘܱܐܝܠܝܢ ܕ݁ܝܬ݂ܒܻ݁ܝܢ ܒܱ݁ܐܬ݂ܪܐ ܘܱܒ݂ܛܠܠܐ ܕ݁ܡܱܘܬ݁ܐ ܢܘܗܪܐ ܕ݁ܢܱܚ ܠܗܘܢ
Matthew 4:17 ܡܢ ܗܝܕ݁ܝܢ ܫܱܪܻܝ ܝܫܘܥ ܠܡܱܟ݂ܪܙܘ ܘܱܠܡܻܐܡܱܪ ܬ݁ܘܒ݂ܘ ܩܪܒܱ݁ܬ݂ ܠܗ ܓ݁ܝܪ ܡܱܠܟ݁ܘܬ݂ܐ ܕܱ݁ܫܡܱܝܐ
Matthew 4:18 ܘܟ݂ܱܕ݂ ܡܗܱܠܟ݂ ܥܱܠ ܝܱܕ݂ ܝܱܡܐ ܕܱ݁ܓ݂ܠܻܝܠܐ ܚܙܐ ܬ݁ܪܝܢ ܐܱܚܻܝܢ ܫܡܥܘܢ ܕ݁ܐܬ݂ܩܪܻܝ ܟܻ݁ܐܦ݂ܐ ܘܱܐܢܕ݁ܪܐܘܣ ܐܱܚܘܗ_ܝ ܕ݁ܪܡܝܢ ܡܨܻܝܕ݂ܬ݂ܐ ܒ݁ܝܱܡܐ ܐܻܝܬ݂ܱܝܗܘܢ ܗ_ܘܱܘ ܓ݁ܝܪ ܨܱܝܕ݂ܐ
Matthew 4:19 ܘܐܡܱܪ ܠܗܘܢ ܝܫܘܥ ܬܱ݁ܘ ܒ݁ܬ݂ܱܪܝ ܘܐܥܒ݁ܕ݂ܟ݂ܘܢ ܕ݁ܬ݂ܗܘܘܢ ܨܱܝܕ݂ܐ ܕܱ݁ܒ݂ܢܱܝ ܐ_ܢܫܐ
Matthew 4:20 ܗܢܘܢ ܕ݁ܝܢ ܡܚܕ݂ܐ ܫܒ݂ܱܩܘ ܡܨܻܝܕ݂ܬ݂ܗܘܢ ܘܐܙܱܠܘ ܒ݁ܬ݂ܪܗ
Matthew 4:21 ܘܟ݂ܱܕ݂ ܥܒ݂ܱܪ ܡܢ ܬܱ݁ܡܢ ܚܙܐ ܐ_ܚܪܢܐ ܐܱܚܐ ܬ݁ܪܝܢ ܝܱܥܩܘܒ݂ ܒܱ݁ܪ ܙܱܒ݂ܕ݂ܱܝ ܘܝܘܚܱܢܢ ܐܱܚܘܗ_ܝ ܒ݁ܐܠܦ݂ܐ ܥܱܡ ܙܱܒ݂ܕ݂ܱܝ ܐܱܒ݂ܘܗܘܢ ܕܱ݁ܡܬ݂ܱܩܢܻܝܢ ܡܨܻܝܕ݂ܬ݂ܗܘܢ ܘܱܩܪܐ ܐܢܘܢ
Matthew 4:22 ܗܢܘܢ ܕ݁ܝܢ ܡܚܕ݂ܐ ܫܒ݂ܱܩܘ ܠܐܠܦ݂ܐ ܘܠܱܐܒ݂ܘܗܘܢ ܘܐܙܱܠܘ ܒ݁ܬ݂ܪܗ
Matthew 4:23 ܘܡܬ݂ܟ݁ܪܟ݂ ܗ_ܘܐ ܝܫܘܥ ܒ݁ܟ݂ܠܗ ܓ݁ܠܻܝܠܐ ܘܡܱܠܦ݂ ܗ_ܘܐ ܒܱ݁ܟ݂ܢܘܫܬ݂ܗܘܢ ܘܡܱܟ݂ܪܙ ܣܒ݂ܱܪܬ݂ܐ ܕ݁ܡܱܠܟ݁ܘܬ݂ܐ ܘܡܱܐܣܐ ܟ݁ܠ ܟܻ݁ܐܒ݂ ܘܟ݂ܘܪܗܢ ܒ݁ܥܱܡܐ
Matthew 4:24 ܘܐܫܬ݁ܡܱܥ ܛܒ݁ܗ ܒ݁ܟ݂ܠܗ ܣܘܪܻܝܱܐ ܘܩܱܪܒ݂ܘ ܠܗ ܟ݁ܠܗܘܢ ܐܱܝܠܝܢ ܕ݁ܒ݂ܻܝܫ ܒܻ݁ܝܫ ܥܒ݂ܻܝܕ݂ܻܝܢ ܒ݁ܟ݂ܘܪܗܢܐ ܡܫܱܚܠܦ݂ܐ ܘܱܐܝܠܝܢ ܕܱ݁ܐܠܻܝܨܻܝܢ ܒ݁ܬ݂ܱܫܢܻܝܩܐ ܘܕ݂ܱܝܘܢܐ ܘܱܕ݂ܒ݂ܱܪ ܐܓ݁ܪܐ ܘܱܡܫܱܪܱܝܐ ܘܱܐܣܻܝ ܐܢܘܢ
Matthew 4:25 ܘܐܙܱܠܘ ܒ݁ܬ݂ܪܗ ܟ݁ܢܫܐ ܣܱܓܻ݁ܝܐܐ ܡܢ ܓ݁ܠܻܝܠܐ ܘܡܢ ܥܣܪܱܬ݂-ܡ̈ܕ݂ܻܝܢܬ݂ܐ ܘܡܢ ܐܘܪܻܫܠܡ ܘܡܢ ܝܻܗܘܕ݂ ܘܡܢ ܥܒ݂ܪܐ ܕ݁ܝܘܪܕ݁ܢܢ
Matthew 5:1 ܟܱ݁ܕ݂ ܚܙܐ ܕ݁ܝܢ ܝܫܘܥ ܠܟ݂ܢܫܐ ܣܠܩ ܠܛܘܪܐ ܘܟ݂ܱܕ݂ ܝܻܬ݂ܒ݂ ܩܪܒ݂ܘ ܠܘܬ݂ܗ ܬܱ݁ܠܡܻܝܕ݂ܱܘܗ_ܝ
Matthew 5:2 ܘܱܦ݂ܬ݂ܱܚ ܦ݁ܘܡܗ ܘܡܱܠܦ݂ ܗ_ܘܐ ܠܗܘܢ ܘܐܡܱܪ
Matthew 5:3 ܛܘܒ݂ܱܝܗܘܢ ܠܡܣܟܻ݁ܢܐ ܒ݁ܪܘܚ ܕ݁ܕ݂ܻܝܠܗܘܢ ܗ_ܻܝ ܡܱܠܟ݁ܘܬ݂ܐ ܕܱ݁ܫܡܱܝܐ
Matthew 5:4 ܛܘܒ݂ܱܝܗܘܢ ܠܱܐܒ݂ܻܝܠܐ ܕ݁ܗܢܘܢ ܢܬ݂ܒܱ݁ܝܐܘܢ
Matthew 5:5 ܛܘܒ݂ܱܝܗܘܢ ܠܡܱܟܻ݁ܝܟ݂ܐ ܕ݁ܗܢܘܢ ܢܻܐܪܬ݂ܘܢ ܠܱܐܪܥܐ
Matthew 5:6 ܛܘܒ݂ܱܝܗܘܢ ܠܱܐܝܠܝܢ ܕ݁ܟ݂ܱܦ݂ܢܻܝܢ ܘܱܨܗܝܢ ܠܟ݂ܻܐܢܘܬ݂ܐ ܕ݁ܗܢܘܢ ܢܣܒ݁ܥܘܢ
Matthew 5:7 ܛܘܒ݂ܱܝܗܘܢ ܠܱܡܪܱܚܡܢܐ ܕܱ݁ܥܠܱܝܗܘܢ ܢܗܘܘܢ ܪܱܚܡܐ
Matthew 5:8 ܛܘܒ݂ܱܝܗܘܢ ܠܱܐܝܠܝܢ ܕܱ݁ܕ݂ܟ݂ܝܢ ܒ݁ܠܒ݁ܗܘܢ ܕ݁ܗܢܘܢ ܢܚܙܘܢ ܠܱܐܠܗܐ
Matthew 5:9 ܛܘܒ݂ܱܝܗܘܢ ܠܥܒ݂ܕܱ݁ܝ ܫܠܡܐ ܕܱ݁ܒ݂ܢܱܘܗ_ܝ ܕܱ݁ܐܠܗܐ ܢܬ݂ܩܪܘܢ
Matthew 5:10 ܛܘܒ݂ܱܝܗܘܢ ܠܱܐܝܠܝܢ ܕ݁ܐܬ݂ܪܕ݂ܦ݂ܘ ܡܛܠ ܟܻ݁ܐܢܘܬ݂ܐ ܕ݁ܕ݂ܻܝܠܗܘܢ ܗ_ܻܝ ܡܱܠܟ݁ܘܬ݂ܐ ܕܱ݁ܫܡܱܝܐ
Matthew 5:11 ܛܘܒ݂ܱܝܟ݁ܘܢ ܐܡܱܬ݂ܝ ܕܱ݁ܡܚܱܣܕܻ݁ܝܢ ܠܟ݂ܘܢ ܘܪܕ݂ܦܻ݁ܝܢ ܠܟ݂ܘܢ ܘܐܡܪܻܝܢ ܥܠܱܝܟ݁ܘܢ ܟ݁ܠ ܡܠܐ ܒܻ݁ܝܫܐ ܡܛܠܬ݂ܝ ܒ݁ܕ݂ܱܓ݁ܠܘܬ݂ܐ
Matthew 5:12 ܗܝܕ݁ܝܢ ܚܕ݂ܱܘ ܘܱܪܘܱܙܘ ܕܱ݁ܐܓ݂ܪܟ݂ܘܢ ܣܓ݂ܻܝ ܒܱ݁ܫܡܱܝܐ ܗܟ݂ܱܢܐ ܓ݁ܝܪ ܪܕ݂ܱܦ݂ܘ ܠܱܢܒ݂ܻܝܐ ܕ݁ܡܢ ܩܕ݂ܡܱܝܟ݁ܘܢ
Matthew 5:13 ܐܱܢ_ܬ݁ܘܢ ܐܢܘܢ ܡܠܚܗ ܕܱ݁ܐܪܥܐ ܐܢܗܘ ܕ݁ܝܢ ܕ݁ܡܠܚܐ ܬ݁ܦ݂ܟܱ݁ܗ ܒ݁ܡܢܐ ܬ݁ܬ݂ܡܠܱܚ ܠܡܕ݁ܡ ܠܐ ܐܙܠ_ܐ ܐܠܐ ܕ݁ܬ݂ܫܬ݁ܕ݂ܐ ܠܒ݂ܱܪ ܘܬ݂ܬ݁ܕ݂ܻܝܫ ܡܢ ܐ_ܢܫܐ
Matthew 5:14 ܐܱܢ_ܬ݁ܘܢ ܐܢܘܢ ܢܘܗܪܗ ܕ݁ܥܠܡܐ ܠܐ ܡܫܟ݁ܚܐ ܕ݁ܬ݂ܛܫܐ ܡܕ݂ܻܝܢ_ܬ݁ܐ ܕ݁ܥܱܠ ܛܘܪܐ ܒܱ݁ܢܝܐ
Matthew 5:15 ܘܠܐ ܡܱܢܗܪܻܝܢ ܫܪܓ݂ܐ ܘܣܝܡܻܝܢ ܠܗ ܬ݁ܚܝܬ݂ ܣܱܐܬ݂ܐ ܐܠܐ ܥܱܠ ܡܢܪܬ݁ܐ ܘܡܱܢܗܱܪ ܠܟ݂ܠ ܐܱܝܠܝܢ ܕܱ݁ܒ݂ܒ݂ܱܝܬ݁ܐ ܐܢܘܢ
Matthew 5:16 ܗܟ݂ܱܢܐ ܢܢܗܱܪ ܢܘܗܪܟ݂ܘܢ ܩܕ݂ܡ ܒ݁ܢܱܝܢܫܐ ܕ݁ܢܚܙܘܢ ܥܒ݂ܕ݂ܱܝܟ݁ܘܢ ܛܒ݂ܐ ܘܱܢܫܱܒ݁ܚܘܢ ܠܱܐܒ݂ܘܟ݂ܘܢ ܕ݁ܒ݂ܱܫܡܱܝܐ
Matthew 5:17 ܠܐ ܬܱ݁ܣܒ݁ܪܘܢ ܕ݁ܐܬ݂ܻܝܬ݂ ܕ݁ܐܫܪܐ ܢܡܘܣܐ ܐܱܘ ܢܒ݂ܻܝܐ ܠܐ ܐܬ݂ܻܝܬ݂ ܕ݁ܐܫܪܐ ܐܠܐ ܕ݁ܐܡܱܠܐ
Matthew 5:18 ܐܱܡܻܝܢ ܓ݁ܝܪ ܐܡܱܪ ܐ_ܢܐ ܠܟ݂ܘܢ ܕܱ݁ܥܕ݂ܱܡܐ ܕ݁ܢܥܒ݁ܪܘܢ ܫܡܱܝܐ ܘܱܐܪܥܐ ܝܘܕ݂ ܚܕ݂ܐ ܐܱܘ ܚܱܕ݂ ܣܪܛܐ ܠܐ ܢܥܒܱ݁ܪ ܡܢ ܢܡܘܣܐ ܥܕ݂ܱܡܐ ܕ݁ܟ݂ܠ ܢܗܘܐ
Matthew 5:19 ܟ݁ܠ ܡܱܢ ܗܟ݂ܻܝܠ ܕ݁ܢܫܪܐ ܚܱܕ݂ ܡܢ ܦ݁ܘܩܕ݁ܢܐ ܗܠܝܢ ܙܥܘܪܐ ܘܢܱܠܦ݂ ܗܟ݂ܱܢܐ ܠܱܒ݂ܢܱܝܢܫܐ ܒ݁ܨܻܝܪܐ ܢܬ݂ܩܪܐ ܒ݁ܡܱܠܟ݁ܘܬ݂ܐ ܕܱ݁ܫܡܱܝܐ ܟ݁ܠ ܕ݁ܝܢ ܕ݁ܢܥܒ݁ܕ݂ ܘܢܱܠܦ݂ ܗܢܐ ܪܱܒ݁ܐ ܢܬ݂ܩܪܐ ܒ݁ܡܱܠܟ݁ܘܬ݂ܐ ܕܱ݁ܫܡܱܝܐ
Matthew 5:20 ܐܡܱܪ ܐ_ܢܐ ܠܟ݂ܘܢ ܓ݁ܝܪ ܕ݁ܐܠܐ ܬܻ݁ܐܬ݂ܱܪ ܟܻ݁ܐܢܘܬ݂ܟ݂ܘܢ ܝܱܬܻ݁ܝܪ ܡܢ ܕ݁ܣܦ݂ܪܐ ܘܱܦ݂ܪܻܝܫܐ ܠܐ ܬ݁ܥܠܘܢ ܠܡܱܠܟ݁ܘܬ݂ܐ ܕܱ݁ܫܡܱܝܐ
Matthew 5:21 ܫܡܱܥܬ݁ܘܢ ܕ݁ܐܬ݂ܐܡܱܪ ܠܩܱܕ݂ܡܝܐ ܠܐ ܬ݁ܩܛܘܠ ܘܟ݂ܠ ܕ݁ܢܩܛܘܠ ܡܚܱܝܱܒ݂ ܗ_ܘ ܠܕ݂ܻܝܢܐ
Matthew 5:22 ܐܢܐ ܕ݁ܝܢ ܐܡܱܪ ܐ_ܢܐ ܠܟ݂ܘܢ ܕ݁ܟ݂ܠ ܡܱܢ ܕ݁ܢܪܓܱ݁ܙ ܥܱܠ ܐܱܚܘܗ_ܝ ܐܻܝܩܻܐ ܡܚܱܝܱܒ݂ ܗ_ܘ ܠܕ݂ܻܝܢܐ ܘܟ݂ܠ ܕ݁ܢܻܐܡܱܪ ܠܱܐܚܘܗ_ܝ ܪܱܩܱܐ ܡܚܱܝܱܒ݂ ܗ_ܘ ܠܱܟ݂ܢܘܫܬ݁ܐ ܘܡܱܢ ܕ݁ܢܻܐܡܱܪ ܠܠܐ ܡܚܱܝܱܒ݂ ܗ_ܘ ܠܓ݂ܻܗܱܢܐ ܕ݁ܢܘܪܐ
Matthew 5:23 ܐܢ ܗܘ ܗܟ݂ܻܝܠ ܕܱ݁ܡܩܱܪܒ݂ ܐܱܢ_ܬ݁ ܩܘܪܒ݁ܢܟ݂ ܥܱܠ ܡܱܕ݂ܒ݁ܚܐ ܘܬ݂ܱܡܢ ܬ݁ܬ݁ܕ݁ܟ݂ܱܪ ܕܱ݁ܐܚܻܝܕ݂ ܥܠܱܝܟ݁ ܐܱܚܘܟ݂ ܐܱܟ݁ܬ݂ܐ ܡܕ݁ܡ
Matthew 5:24 ܫܒ݂ܘܩ ܬܱ݁ܡܢ ܩܘܪܒ݁ܢܟ݂ ܩܕ݂ܡ ܡܱܕ݂ܒ݁ܚܐ ܘܙܠ ܠܘܩܕ݂ܱܡ ܐܬ݂ܪܱܥܐ ܥܱܡ ܐܱܚܘܟ݂ ܘܗܝܕ݁ܝܢ ܬ݁ܐ ܩܱܪܒ݂ ܩܘܪܒ݁ܢܟ݂
Matthew 5:25 ܗܘܱܝܬ݁ ܡܬ݂ܱܐܘܐ ܥܱܡ ܒ݁ܥܠ ܕܻ݁ܝܢܟ݂ ܥܓ݂ܱܠ ܥܱܕ݂ ܥܱܡܗ ܐܱܢ_ܬ݁ ܒ݁ܐܘܪܚܐ ܕܱ݁ܠܡܐ ܒ݁ܥܠ ܕܻ݁ܝܢܟ݂ ܢܱܫܠܡܟ݂ ܠܕ݂ܱܝܢܐ ܘܕ݂ܱܝܢܐ ܢܱܫܠܡܟ݂ ܠܓ݂ܱܒ݁ܝܐ ܘܬ݂ܦ݁ܠ ܒ݁ܝܬ݂ ܐܱܣܻܝܪܐ
Matthew 5:26 ܘܱܐܡܻܝܢ ܐܡܱܪ ܐ_ܢܐ ܠܟ݂ ܕ݁ܠܐ ܬ݁ܦ݁ܘܩ ܡܢ ܬܱ݁ܡܢ ܥܕ݂ܱܡܐ ܕ݁ܬ݂ܬ݁ܠ ܫܡܘܢܐ ܐ_ܚܪܝܐ
Matthew 5:27 ܫܡܱܥܬ݁ܘܢ ܕ݁ܐܬ݂ܐܡܱܪ ܕ݁ܠܐ ܬ݁ܓ݂ܘܪ
Matthew 5:28 ܐܢܐ ܕ݁ܝܢ ܐܡܱܪ ܐ_ܢܐ ܠܟ݂ܘܢ ܕ݁ܟ݂ܠ ܡܱܢ ܕ݁ܚܙܐ ܐܱܢ_ܬ݁ܬ݂ܐ ܐܱܝܟ݂ ܕ݁ܢܪܓܻ݁ܝܗ ܡܚܕ݂ܐ ܓ݁ܪܗ ܒ݁ܠܒ݁ܗ
Matthew 5:29 ܐܢ ܕ݁ܝܢ ܥܱܝܢܟ݂ ܕ݁ܝܱܡܻܝܢܐ ܡܱܟ݂ܫܠܐ ܠܟ݂ ܚܨܻܝܗ ܘܱܫܕ݂ܻܝܗ ܡܢܟ݂ ܦܱ݁ܩܚ ܠܟ݂ ܓ݁ܝܪ ܕ݁ܢܻܐܒ݂ܱܕ݂ ܚܱܕ݂ ܗܱܕ݁ܡܟ݂ ܘܠܐ ܟ݁ܠܗ ܦܱ݁ܓ݂ܪܟ݂ ܢܦ݁ܠ ܒ݁ܓ݂ܻܗܱܢܐ
Matthew 5:30 ܘܐܢ ܐܻܝܕ݂ܟ݂ ܕ݁ܝܱܡܻܝܢܐ ܡܱܟ݂ܫܠܐ ܠܟ݂ ܦ݁ܣܘܩ ܫܕ݂ܻܝܗ ܡܢܟ݂ ܦܱ݁ܩܚ ܠܟ݂ ܓ݁ܝܪ ܕ݁ܢܻܐܒ݂ܱܕ݂ ܚܱܕ݂ ܡܢ ܗܱܕ݁ܡܱܝܟ݁ ܘܠܐ ܟ݁ܠܗ ܦܱ݁ܓ݂ܪܟ݂ ܢܦ݁ܠ ܒ݁ܓ݂ܻܗܱܢܐ
Matthew 5:31 ܐܬ݂ܐܡܱܪ ܕ݁ܡܱܢ ܕ݁ܫܪܐ ܐܱܢ_ܬ݁ܬ݂ܗ ܢܬ݁ܠ ܠܗ ܟ݁ܬ݂ܒ݂ܐ ܕ݁ܕ݂ܘܠܠܐ
Matthew 5:32 ܐܢܐ ܕ݁ܝܢ ܐܡܱܪ ܐ_ܢܐ ܠܟ݂ܘܢ ܕ݁ܟ݂ܠ ܡܱܢ ܕ݁ܫܪܐ ܐܱܢ_ܬ݁ܬ݂ܗ ܠܒ݂ܱܪ ܡܢ ܡܠܬ݂ܐ ܕ݁ܙܢܝܘܬ݂ܐ ܥܒ݂ܕ݂ ܠܗ ܕܱ݁ܬ݂ܓ݂ܘܪ ܘܡܱܢ ܕ݁ܫܩܠ ܫܒ݂ܻܝܩܬ݁ܐ ܓ݁ܐܱܪ
Matthew 5:33 ܬ݁ܘܒ݂ ܫܡܱܥܬ݁ܘܢ ܕ݁ܐܬ݂ܐܡܱܪ ܠܩܱܕ݂ܡܝܐ ܕ݁ܠܐ ܬ݁ܕ݂ܱܓ݁ܠ ܒ݁ܡܱܘܡܬ݂ܟ݂ ܬ݁ܫܱܠܡ ܕ݁ܝܢ ܠܡܪܝܐ ܡܱܘܡܬ݂ܟ݂
Matthew 5:34 ܐܢܐ ܕ݁ܝܢ ܐܡܱܪ ܐ_ܢܐ ܠܟ݂ܘܢ ܠܐ ܬܻ݁ܐܡܘܢ ܣܟ݂ ܠܐ ܒܱ݁ܫܡܱܝܐ ܕ݁ܟ݂ܘܪܣܝܐ ܗܘ ܕܱ݁ܐܠܗܐ
Matthew 5:35 ܘܠܐ ܒܱ݁ܐܪܥܐ ܕ݁ܟ݂ܘܒ݂ܫܐ ܗ_ܝ ܕܱ݁ܬ݂ܚܝܬ݂ ܪܓ݂ܠܱܘܗ_ܝ ܐܦ݂ܠܐ ܒ݁ܐܘܪܻܝܫܠܡ ܕܱ݁ܡܕ݂ܻܝܢ_ܬ݁ܗ ܗ_ܻܝ ܕ݁ܡܱܠܟ݁ܐ ܪܱܒ݁ܐ
Matthew 5:36 ܐܦ݂ܠܐ ܒ݁ܪܻܫܟ݂ ܬܻ݁ܐܡܐ ܕ݁ܠܐ ܡܫܟܱ݁ܚ ܐܱܢ_ܬ݁ ܠܡܥܒܱ݁ܕ݂ ܒ݁ܗ ܡܢܬ݂ܐ ܚܕ݂ܐ ܕ݁ܣܱܥܪܐ ܐܘܟ݁ܡܬ݁ܐ ܐܱܘ ܚܘܪܬ݁ܐ
Matthew 5:37 ܐܠܐ ܬ݁ܗܘܐ ܡܠܱܬ݂ܟ݂ܘܢ ܐܻܝܢ ܐܻܝܢ ܘܠܐ ܠܐ ܡܕ݁ܡ ܕ݁ܡܢ ܗܠܝܢ ܝܱܬܻ݁ܝܪ ܡܢ ܒܻ݁ܝܫܐ ܗܘ
Matthew 5:38 ܫܡܱܥܬ݁ܘܢ ܕ݁ܐܬ݂ܐܡܱܪ ܕ݁ܥܱܝܢܐ ܚܠܦ݂ ܥܱܝܢܐ ܘܫܢܐ ܚܠܦ݂ ܫܢܐ
Matthew 5:39 ܐܢܐ ܕ݁ܝܢ ܐܡܱܪ ܐ_ܢܐ ܠܟ݂ܘܢ ܕ݁ܠܐ ܬ݁ܩܘܡܘܢ ܠܘܩܒ݂ܱܠ ܒܻ݁ܝܫܐ ܐܠܐ ܡܱܢ ܕ݁ܡܚܐ ܠܟ݂ ܥܱܠ ܦܱ݁ܟ݁ܟ݂ ܕ݁ܝܱܡܻܝܢܐ ܐܱܦ݂ܢܐ ܠܗ ܐܦ݂ ܐ_ܚܪܻܢܐ
Matthew 5:40 ܘܡܱܢ ܕ݁ܨܒ݂ܐ ܕܱ݁ܢܕ݂ܘܢ ܥܱܡܟ݂ ܘܢܫܩܘܠ ܟ݁ܘܬܻ݁ܝܢܟ݂ ܫܒ݂ܘܩ ܠܗ ܐܦ݂ ܡܱܪܛܘܛܟ݂
Matthew 5:41 ܡܱܢ ܕܱ݁ܡܫܱܚܱܪ ܠܟ݂ ܡܻܝܠܐ ܚܱܕ݂ ܙܠ ܥܱܡܗ ܬ݁ܪܝܢ
Matthew 5:42 ܡܱܢ ܕ݁ܫܐܠ ܠܟ݂ ܗܱܒ݂ ܠܗ ܘܡܱܢ ܕ݁ܨܒ݂ܐ ܕ݁ܢܻܐܙܱܦ݂ ܡܢܟ݂ ܠܐ ܬ݁ܟ݂ܠܝܘܗ_ܝ
Matthew 5:43 ܫܡܱܥܬ݁ܘܢ ܕ݁ܐܬ݂ܐܡܱܪ ܕܱ݁ܪܚܱܡ ܠܩܱܪܻܝܒ݂ܟ݂ ܘܱܣܢܻܝ ܠܱܒ݂ܥܠܕ݁ܒ݂ܒ݂ܟ݂
Matthew 5:44 ܐܢܐ ܕ݁ܝܢ ܐܡܱܪ ܐ_ܢܐ ܠܟ݂ܘܢ ܐܱܚܒ݂ܘ ܠܱܒ݂ܥܠܕ݁ܒ݂ܒ݂ܱܝܟ݁ܘܢ ܘܒ݂ܱܪܟ݂ܘ ܠܡܱܢ ܕ݁ܠܐܛ ܠܟ݂ܘܢ ܘܱܥܒ݂ܕ݂ܘ ܕ݁ܫܱܦܻ݁ܝܪ ܠܡܱܢ ܕ݁ܣܢܐ ܠܟ݂ܘܢ ܘܨܱܠܱܘ ܥܱܠ ܐܱܝܠܝܢ ܕ݁ܕ݂ܒ݂ܪܻܝܢ ܠܟ݂ܘܢ ܒܱ݁ܩܛܻܝܪܐ ܘܪܕ݂ܦܻ݁ܝܢ ܠܟ݂ܘܢ
Matthew 5:45 ܐܱܝܟܱ݁ܢܐ ܕ݁ܬ݂ܗܘܘܢ ܒ݁ܢܱܘܗ_ܝ ܕܱ݁ܐܒ݂ܘܟ݂ܘܢ ܕ݁ܒ݂ܱܫܡܱܝܐ ܗܱܘ ܕ݁ܡܱܕ݂ܢܱܚ ܫܡܫܗ ܥܱܠ ܛܒ݂ܐ ܘܥܱܠ ܒܻ݁ܝܫܐ ܘܡܱܚܬ݂ ܡܛܪܗ ܥܱܠ ܟܻ݁ܐܢܐ ܘܥܱܠ ܥܱܘܠܐ
Matthew 5:46 ܐܢ ܓ݁ܝܪ ܡܱܚܒ݂ܻܝܢ ܐܢ_ܬ݁ܘܢ ܠܱܐܝܠܝܢ ܕ݁ܡܱܚܒ݂ܻܝܢ ܠܟ݂ܘܢ ܡܢܐ ܐܱܓ݂ܪܐ ܐܻܝܬ݂ ܠܟ݂ܘܢ ܠܐ ܗܐ ܐܦ݂ ܡܟ݂ܣܐ ܗܻܝ ܗܕ݂ܐ ܥܒ݂ܕܻ݁ܝܢ
Matthew 5:47 ܘܐܢ ܫܐܠܻܝܢ ܐܢ_ܬ݁ܘܢ ܒܱ݁ܫܠܡܐ ܕܱ݁ܐܚܱܝܟ݁ܘܢ ܒܱ݁ܠܚܘܕ݂ ܡܢܐ ܝܱܬܻ݁ܝܪ ܥܒ݂ܕܻ݁ܝܢ ܐܢ_ܬ݁ܘܢ ܠܐ ܗܐ ܐܦ݂ ܡܟ݂ܣܐ ܗܻܝ ܗܕ݂ܐ ܥܒ݂ܕܻ݁ܝܢ
Matthew 5:48 ܗܘܱܘ ܗܟ݂ܻܝܠ ܐܱܢ_ܬ݁ܘܢ ܓ݁ܡܻܝܪܐ ܐܱܝܟܱ݁ܢܐ ܕܱ݁ܐܒ݂ܘܟ݂ܘܢ ܕ݁ܒ݂ܱܫܡܱܝܐ ܓ݁ܡܻܝܪ ܗ_ܘ
Matthew 6:1 ܚܘܪܘ ܕ݁ܝܢ ܒ݁ܙܕ݂ܩܱܬ݂ܟ݂ܘܢ ܕ݁ܠܐ ܬ݁ܥܒ݁ܕ݂ܘܢܗ ܩܕ݂ܡ ܒ݁ܢܱܝ ܐ_ܢܫܐ ܐܱܝܟ݂ ܕ݁ܬ݂ܬ݂ܚܙܘܢ ܠܗܘܢ ܘܐܠܐ ܐܱܓ݂ܪܐ ܠܱܝܬ݁ ܠܟ݂ܘܢ ܠܘܬ݂ ܐܱܒ݂ܘܟ݂ܘܢ ܕ݁ܒ݂ܱܫܡܱܝܐ
Matthew 6:2 ܐܡܱܬ݂ܝ ܗܟ݂ܻܝܠ ܕ݁ܥܒ݂ܕ݂ ܐܱܢ_ܬ݁ ܙܕ݂ܩܬ݂ܐ ܠܐ ܬ݁ܩܪܐ ܩܱܪܢܐ ܩܕ݂ܡܱܝܟ݁ ܐܱܝܟ݂ ܕ݁ܥܒ݂ܕܻ݁ܝܢ ܢܣܒܱ݁ܝ ܒܱ݁ܐܦ݁ܐ ܒܱ݁ܟ݂ܢܘܫܬ݂ܐ ܘܱܒ݂ܫܘܩܐ ܐܱܝܟ݂ ܕ݁ܢܫܬܱ݁ܒ݁ܚܘܢ ܡܢ ܒ݁ܢܱܝ ܐ_ܢܫܐ ܘܱܐܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܩܱܒ݁ܠܘ ܐܱܓ݂ܪܗܘܢ
Matthew 6:3 ܐܱܢ_ܬ݁ ܕ݁ܝܢ ܡܐ ܕ݁ܥܒ݂ܕ݂ ܐܱܢ_ܬ݁ ܙܕ݂ܩܬ݂ܐ ܠܐ ܬ݁ܕܱ݁ܥ ܣܡܠܟ݂ ܡܢܐ ܥܒ݂ܕ݁ܐ ܝܱܡܻܝܢܟ݂
Matthew 6:4 ܐܱܝܟ݂ ܕ݁ܬ݂ܗܘܐ ܙܕ݂ܩܬ݂ܟ݂ ܒ݁ܟ݂ܣܝܐ ܘܱܐܒ݂ܘܟ݂ ܕ݁ܚܙܐ ܒ݁ܟ݂ܣܝܐ ܗܘ ܢܦ݂ܪܥܟ݂ ܒ݁ܓ݂ܠܝܐ
Matthew 6:5 ܘܡܐ ܕܱ݁ܡܨܱܠܐ ܐܱܢ_ܬ݁ ܠܐ ܬ݁ܗܘܐ ܐܱܝܟ݂ ܢܣܒܱ݁ܝ ܒܱ݁ܐܦ݁ܐ ܕ݁ܪܚܡܻܝܢ ܠܱܡܩܡ ܒܱ݁ܟ݂ܢܘܫܬ݂ܐ ܘܱܒ݂ܙܘܝܬ݂ܐ ܕ݁ܫܘܩܐ ܠܱܡܨܱܠܝܘ ܕ݁ܢܬ݂ܚܙܘܢ ܠܱܒ݂ܢܱܝ ܐ_ܢܫܐ ܘܱܐܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܩܱܒ݁ܠܘ ܐܱܓ݂ܪܗܘܢ
Matthew 6:6 ܐܱܢ_ܬ݁ ܕ݁ܝܢ ܐܡܱܬ݂ܝ ܕܱ݁ܡܨܱܠܐ ܐܱܢ_ܬ݁ ܥܘܠ ܠܬ݂ܱܘܢܟ݂ ܘܱܐܚܘܕ݂ ܬܱ݁ܪܥܟ݂ ܘܨܱܠܐ ܠܱܐܒ݂ܘܟ݂ ܕܱ݁ܒ݂ܟ݂ܣܝܐ ܘܱܐܒ݂ܘܟ݂ ܕ݁ܚܙܐ ܒ݁ܟ݂ܣܝܐ ܢܦ݂ܪܥܟ݂ ܒ݁ܓ݂ܠܝܐ
Matthew 6:7 ܘܡܐ ܕܱ݁ܡܨܱܠܝܢ ܐܢ_ܬ݁ܘܢ ܠܐ ܗܘܱܝܬ݁ܘܢ ܡܦ݂ܱܩܩܻܝܢ ܐܱܝܟ݂ ܚܱܢܦ݂ܐ ܣܒ݂ܪܻܝܢ ܓ݁ܝܪ ܕܱ݁ܒ݂ܡܱܡܠ_ܠܐ ܣܱܓܻ݁ܝܐܐ ܡܫܬܱ݁ܡܥܻܝܢ
Matthew 6:8 ܠܐ ܗܟ݂ܻܝܠ ܬ݁ܕܱ݁ܡܘܢ ܠܗܘܢ ܐܱܒ݂ܘܟ݂ܘܢ ܓ݁ܝܪ ܝܕ݂ܱܥ ܡܢܐ ܡܬ݂ܒ݁ܥܐ ܠܟ݂ܘܢ ܥܱܕ݂ܠܐ ܬ݁ܫܐܠܘܢܝܗ_ܝ
Matthew 6:9 ܗܟ݂ܱܢܐ ܗܟ݂ܻܝܠ ܨܱܠܱܘ ܐܱܢ_ܬ݁ܘܢ ܐܱܒ݂ܘܢ ܕ݁ܒ݂ܱܫܡܱܝܐ ܢܬ݂ܩܱܕܱ݁ܫ ܫܡܟ݂
Matthew 6:10 ܬܻ݁ܐܬ݂ܐ ܡܱܠܟ݁ܘܬ݂ܟ݂ ܢܗܘܐ ܨܒ݂ܝܢܟ݂ ܐܱܝܟܱ݁ܢܐ ܕ݁ܒ݂ܱܫܡܱܝܐ ܐܦ݂ ܒܱ݁ܐܪܥܐ
Matthew 6:11 ܗܱܒ݂ ܠܱܢ ܠܱܚܡܐ ܕ݁ܣܘܢܩܢܱܢ ܝܱܘܡܢܐ
Matthew 6:12 ܘܱܫܒ݂ܘܩ ܠܱܢ ܚܱܘܒܱ݁ܝܢ ܐܱܝܟܱ݁ܢܐ ܕ݁ܐܦ݂ ܚܢܱܢ ܫܒ݂ܱܩܢ ܠܚܱܝܒ݂ܱܝܢ
Matthew 6:13 ܘܠܐ ܬܱ݁ܥܠܱܢ ܠܢܣܝܘܢܐ ܐܠܐ ܦܱ݁ܨܢ ܡܢ ܒܻ݁ܝܫܐ ܡܛܠ ܕ݁ܕ݂ܻܝܠܟ݂ ܗ_ܝ ܡܱܠܟ݁ܘܬ݂ܐ ܘܚܱܝܠܐ ܘܬ݂ܫܒ݁ܘܚܬ݁ܐ ܠܥܠܱܡ ܥܠܡܻܝܢ
Matthew 6:14 ܐܢ ܓ݁ܝܪ ܬ݁ܫܒ݁ܩܘܢ ܠܱܒ݂ܢܱܝܢܫܐ ܣܱܟ݂ܠܘܬ݂ܗܘܢ ܢܫܒ݁ܘܩ ܐܦ݂ ܠܟ݂ܘܢ ܐܱܒ݂ܘܟ݂ܘܢ ܕ݁ܒ݂ܱܫܡܱܝܐ
Matthew 6:15 ܐܢ ܕ݁ܝܢ ܠܐ ܬ݁ܫܒ݁ܩܘܢ ܠܱܒ݂ܢܱܝܢܫܐ ܐܦ݂ܠܐ ܐܱܒ݂ܘܟ݂ܘܢ ܫܒ݂ܩ ܠܟ݂ܘܢ ܣܱܟ݂ܠܘܬ݂ܟ݂ܘܢ
Matthew 6:16 ܐܡܱܬ݂ܝ ܕ݁ܝܢ ܕ݁ܨܝܡܻܝܢ ܐܢ_ܬ݁ܘܢ ܠܐ ܬ݁ܗܘܘܢ ܟ݁ܡܻܝܪܐ ܐܱܝܟ݂ ܢܣܒܱ݁ܝ ܒܱ݁ܐܦ݁ܐ ܡܚܱܒ݁ܠܻܝܢ ܓ݁ܝܪ ܦܱ݁ܪܨܘܦܱ݁ܝܗܘܢ ܐܱܝܟ݂ ܕ݁ܢܬ݂ܚܙܘܢ ܠܱܒ݂ܢܱܝܢܫܐ ܕ݁ܨܝܡܻܝܢ ܘܱܐܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܩܱܒ݁ܠܘ ܐܱܓ݂ܪܗܘܢ
Matthew 6:17 ܐܱܢ_ܬ݁ ܕ݁ܝܢ ܡܐ ܕ݁ܨܐܡ ܐܱܢ_ܬ݁ ܐܱܫܻܝܓ݂ ܐܱܦܱ݁ܝܟ݁ ܘܱܡܫܘܚ ܪܻܫܟ݂
Matthew 6:18 ܐܱܝܟ݂ ܕ݁ܠܐ ܬ݁ܬ݂ܚܙܐ ܠܱܒ݂ܢܱܝܢܫܐ ܕ݁ܨܐܡ ܐܱܢ_ܬ݁ ܐܠܐ ܠܱܐܒ݂ܘܟ݂ ܕܱ݁ܒ݂ܟ݂ܣܝܐ ܘܱܐܒ݂ܘܟ݂ ܕ݁ܚܙܐ ܒ݁ܟ݂ܣܝܐ ܗܘ ܢܦ݂ܪܥܟ݂
Matthew 6:19 ܠܐ ܬ݁ܣܻܝܡܘܢ ܠܟ݂ܘܢ ܣܻܝܡܬ݂ܐ ܒܱ݁ܐܪܥܐ ܐܱܬ݂ܱܪ ܕ݁ܣܣܐ ܘܱܐܟ݂ܠܐ ܡܚܱܒ݁ܠܻܝܢ ܘܱܐܝܟ݁ܐ ܕ݁ܓ݂ܱܢܒ݂ܐ ܦ݁ܠܫܻܝܢ ܘܓ݂ܢܒܻ݁ܝܢ
Matthew 6:20 ܐܠܐ ܣܻܝܡܘ ܠܟ݂ܘܢ ܣܻܝܡܬ݂ܐ ܒܱ݁ܫܡܱܝܐ ܐܱܝܟ݁ܐ ܕ݁ܠܐ ܣܣܐ ܘܠܐ ܐܱܟ݂ܠܐ ܡܚܱܒ݁ܠܻܝܢ ܘܱܐܝܟ݁ܐ ܕ݁ܓ݂ܱܢܒ݂ܐ ܠܐ ܦ݁ܠܫܻܝܢ ܘܠܐ ܓ݁ܢܒܻ݁ܝܢ
Matthew 6:21 ܐܱܝܟ݁ܐ ܓ݁ܝܪ ܕܻ݁ܐܝܬ݂ܝܗ ܣܻܝܡܱܬ݂ܟ݂ܘܢ ܬܱ݁ܡܢ ܗ_ܘ ܐܦ݂ ܠܒ݁ܟ݂ܘܢ
Matthew 6:22 ܫܪܓ݂ܐ ܕ݁ܦ݂ܱܓ݂ܪܐ ܐܻܝܬ݂ܝܗ ܥܱܝܢܐ ܐܢ ܥܱܝܢܟ݂ ܗܟ݂ܻܝܠ ܬ݁ܗܘܐ ܦ݁ܫܻܝܛܐ ܐܦ݂ ܟ݁ܠܗ ܦܱ݁ܓ݂ܪܟ݂ ܢܱܗܻܝܪ ܗ_ܘ
Matthew 6:23 ܐܢ ܕ݁ܝܢ ܥܱܝܢܟ݂ ܬ݁ܗܘܐ ܒܻ݁ܝܫܐ ܟ݁ܠܗ ܦܱ݁ܓ݂ܪܟ݂ ܚܫܘܟ݂ܐ ܢܗܘܐ ܐܢ ܗܟ݂ܻܝܠ ܢܘܗܪܐ ܕ݁ܒ݂ܟ݂ ܚܫܘܟ݂ܐ ܗܘ ܚܫܘܟ݂ܟ݂ ܟ݁ܡܐ ܢܗܘܐ
Matthew 6:24 ܠܐ ܐ_ܢܫ ܡܫܟܱ݁ܚ ܠܱܬ݂ܪܝܢ ܡܪܱܘܢ ܠܡܦ݂ܠܱܚ ܐܱܘ ܓ݁ܝܪ ܠܚܱܕ݂ ܢܣܢܐ ܘܠܱܐ_ܚܪܻܢܐ ܢܪܚܱܡ ܐܱܘ ܠܚܱܕ݂ ܢܝܱܩܱܪ ܘܠܱܐ_ܚܪܻܢܐ ܢܫܘܛ ܠܐ ܡܫܟ݁ܚܻܝܢ ܐܢ_ܬ݁ܘܢ ܠܱܐܠܗܐ ܠܡܦ݂ܠܱܚ ܘܱܠܡܡܘܢܐ
Matthew 6:25 ܡܛܠ ܗܢܐ ܐܡܱܪ ܐ_ܢܐ ܠܟ݂ܘܢ ܠܐ ܬܻ݁ܐܨܦ݁ܘܢ ܠܢܱܦ݂ܫܟ݂ܘܢ ܡܢܐ ܬ݁ܐܟ݂ܠܘܢ ܘܡܢܐ ܬ݁ܫܬ݁ܘܢ ܘܠܐ ܠܦ݂ܱܓ݂ܪܟ݂ܘܢ ܡܢܐ ܬ݁ܠܒ݁ܫܘܢ ܠܐ ܗܐ ܢܱܦ݂ܫܐ ܝܱܬܻ݁ܝܪܐ ܡܢ ܣܱܝܒ݁ܪܬ݁ܐ ܘܦ݂ܱܓ݂ܪܐ ܡܢ ܠܒ݂ܘܫܐ
Matthew 6:26 ܚܘܪܘ ܒ݁ܦ݂ܪܱܚܬ݂ܐ ܕܱ݁ܫܡܱܝܐ ܕ݁ܠܐ ܙܪܥܻܝܢ ܘܠܐ ܚܨܕܻ݁ܝܢ ܘܠܐ ܚܡܠܻܝܢ ܒܱ݁ܐܘܨܪܐ ܘܱܐܒ݂ܘܟ݂ܘܢ ܕ݁ܒ݂ܱܫܡܱܝܐ ܡܬ݂ܱܪܣܐ ܠܗܘܢ ܠܐ ܗܐ ܐܱܢ_ܬ݁ܘܢ ܡܝܱܬ݁ܪܻܝܢ ܐܢ_ܬ݁ܘܢ ܡܢܗܘܢ
Matthew 6:27 ܡܱܢܘ ܕ݁ܝܢ ܡܢܟ݂ܘܢ ܟܱ݁ܕ݂ ܝܨܦ݂ ܡܫܟܱ݁ܚ ܠܡܱܘܣܦ݂ܘ ܥܱܠ ܩܱܘܡܬ݂ܗ ܐܱܡܬ݂ܐ ܚܕ݂ܐ
Matthew 6:28 ܘܥܱܠ ܠܒ݂ܘܫܐ ܡܢܐ ܝܨܦܻ݁ܝܢ ܐܢ_ܬ݁ܘܢ ܐܬ݂ܒܱ݁ܩܱܘ ܒ݁ܫܘܫܱܢܐ ܕ݁ܕ݂ܱܒ݂ܪܐ ܐܱܝܟܱ݁ܢܐ ܪܒ݂ܝܢ ܕ݁ܠܐ ܠܐܝܢ ܘܠܐ ܥܙܠܢ
Matthew 6:29 ܐܡܱܪ ܐ_ܢܐ ܠܟ݂ܘܢ ܕ݁ܝܢ ܕ݁ܐܦ݂ܠܐ ܫܠܝܡܘܢ ܒ݁ܟ݂ܠܗ ܫܘܒ݂ܚܗ ܐܬ݂ܟܱ݁ܣܻܝ ܐܱܝܟ݂ ܚܕ݂ܐ ܡܢܗܝܢ
Matthew 6:30 ܐܢ ܕ݁ܝܢ ܠܱܥܡܻܝܪܐ ܕ݁ܚܱܩܠܐ ܕ݁ܝܱܘܡܢܐ ܐܻܝܬ݂ܱܘܗ_ܝ ܘܱܡܚܪ ܢܦ݂ܠ ܒ݁ܬ݂ܱܢܘܪܐ ܐܱܠܗܐ ܗܟ݂ܱܢܐ ܡܱܠܒ݁ܫ ܠܐ ܣܱܓܻ݁ܝ ܝܱܬܻ݁ܝܪ ܠܟ݂ܘܢ ܙܥܘܪܱܝ ܗܱܝܡܢܘܬ݂ܐ
Matthew 6:31 ܠܐ ܗܟ݂ܻܝܠ ܬܻ݁ܐܨܦ݁ܘܢ ܐܱܘ ܬܻ݁ܐܡܪܘܢ ܡܢܐ ܢܐܟ݂ܘܠ ܐܱܘ ܡܢܐ ܢܫܬ݁ܐ ܐܱܘ ܡܢܐ ܢܬ݂ܟܱ݁ܣܐ
Matthew 6:32 ܟ݁ܠܗܝܢ ܓ݁ܝܪ ܗܠܝܢ ܥܱܡ_ܡܐ ܗ_ܘ ܒ݁ܥܝܢ ܠܗܝܢ ܐܱܒ݂ܘܟ݂ܘܢ ܕ݁ܝܢ ܕ݁ܒ݂ܱܫܡܱܝܐ ܝܕ݂ܱܥ ܕ݁ܐܦ݂ ܠܟ݂ܘܢ ܡܬ݂ܒܱ݁ܥܝܢ ܗܠܝܢ ܟ݁ܠܗܝܢ
Matthew 6:33 ܒ݁ܥܱܘ ܕ݁ܝܢ ܠܘܩܕ݂ܱܡ ܡܱܠܟ݁ܘܬ݂ܗ ܕܱ݁ܐܠܗܐ ܘܙܱܕܻ݁ܝܩܘܬ݂ܗ ܘܟ݂ܠܗܝܢ ܗܠܝܢ ܡܬ݁ܬܱ݁ܘܣܦ݂ܢ ܠܟ݂ܘܢ
Matthew 6:34 ܠܐ ܗܟ݂ܻܝܠ ܬܻ݁ܐܨܦ݁ܘܢ ܕܱ݁ܡܚܪ ܗܘ ܓ݁ܝܪ ܡܚܪ ܝܨܦ݂ ܕܻ݁ܝܠܗ ܣܦ݂ܩ ܠܗ ܠܝܱܘܡܐ ܒܻ݁ܝܫܬ݁ܗ
Matthew 7:1 ܠܐ ܬ݁ܕ݂ܘܢܘܢ ܕ݁ܠܐ ܬ݁ܬ݁ܕ݂ܻܝܢܘܢ
Matthew 7:2 ܒ݁ܕ݂ܻܝܢܐ ܓ݁ܝܪ ܕ݁ܕ݂ܝܢܻܝܢ ܐܢ_ܬ݁ܘܢ ܬ݁ܬ݁ܕ݂ܻܝܢܘܢ ܘܒ݂ܱܟ݂ܝܠܬ݁ܐ ܕܱ݁ܡܟ݂ܻܝܠܻܝܢ ܐܢ_ܬ݁ܘܢ ܡܬ݁ܬ݁ܟ݂ܻܝܠ ܠܟ݂ܘܢ
Matthew 7:3 ܡܢܐ ܕ݁ܝܢ ܚܙܐ ܐܱܢ_ܬ݁ ܓ݁ܠܐ ܕܱ݁ܒ݂ܥܱܝܢܗ ܕܱ݁ܐܚܘܟ݂ ܘܩܪܻܝܬ݂ܐ ܕܱ݁ܒ݂ܥܱܝܢܟ݂ ܠܐ ܒ݁ܚܱܪ ܐܱܢ_ܬ݁
Matthew 7:4 ܐܱܘ ܐܱܝܟܱ݁ܢܐ ܐܡܱܪ ܐܱܢ_ܬ݁ ܠܱܐܚܘܟ݂ ܫܒ݂ܘܩ ܐܱܦ݁ܩ ܓ݁ܠܐ ܡܢ ܥܱܝܢܟ݂ ܘܗܐ ܩܪܻܝܬ݁ܐ ܒ݁ܥܱܝܢܟ݂
Matthew 7:5 ܢܣܒ݂ ܒܱ݁ܐܦ݁ܐ ܐܱܦ݁ܩ ܠܘܩܕ݂ܱܡ ܩܪܻܝܬ݁ܐ ܡܢ ܥܱܝܢܟ݂ ܘܗܝܕ݁ܝܢ ܢܬ݂ܒ݁ܚܱܪ ܠܟ݂ ܠܡܱܦ݁ܩܘ ܓ݁ܠܐ ܡܢ ܥܱܝܢܗ ܕܱ݁ܐܚܘܟ݂
Matthew 7:6 ܠܐ ܬ݁ܬ݁ܠܘܢ ܩܘܕ݂ܫܐ ܠܟ݂ܱܠܒ݁ܐ ܘܠܐ ܬܱ݁ܪܡܘܢ ܡܱܪܓ݁ܢܝܬ݂ܟ݂ܘܢ ܩܕ݂ܡ ܚܙܻܝܪܐ ܕܱ݁ܠܡܐ ܢܕ݂ܘܫܘܢ ܐܢܝܢ ܒ݁ܪܓ݂ܠܱܝܗܘܢ ܘܢܗܦ݁ܟ݂ܘܢ ܢܒ݂ܱܙܥܘܢܟ݂ܘܢ
Matthew 7:7 ܫܱܐܠܘ ܘܢܬ݂ܻܝܗܒ݂ ܠܟ݂ܘܢ ܒ݁ܥܱܘ ܘܬ݂ܫܟ݁ܚܘܢ ܩܘܫܘ ܘܢܬ݂ܦ݁ܬ݂ܱܚ ܠܟ݂ܘܢ
Matthew 7:8 ܟ݁ܠ ܓ݁ܝܪ ܕ݁ܫܐܠ ܢܣܒ݂ ܘܱܕ݂ܒ݂ܥܐ ܡܫܟܱ݁ܚ ܘܠܱܐܝܢܐ ܕ݁ܢܩܫ ܡܬ݂ܦ݁ܬ݂ܱܚ ܠܗ
Matthew 7:9 ܐܱܘ ܡܱܢܘ ܡܢܟ݂ܘܢ ܓܱ݁ܒ݂ܪܐ ܕ݁ܢܫܐܠܻܝܘܗ_ܝ ܒ݁ܪܗ ܠܱܚܡܐ ܠܡܐ ܟܻ݁ܐܦ݂ܐ ܡܱܘܫܛ ܠܗ
Matthew 7:10 ܘܐܢ ܢܘܢܐ ܢܫܐܠܻܝܘܗ_ܝ ܠܡܐ ܚܘܝܐ ܡܱܘܫܛ ܠܗ
Matthew 7:11 ܘܐܢ ܗܟ݂ܻܝܠ ܐܱܢ_ܬ݁ܘܢ ܕ݁ܒ݂ܻܝܫܐ ܐܢ_ܬ݁ܘܢ ܝܕ݂ܥܻܝܢ ܐܢ_ܬ݁ܘܢ ܡܱܘܗܒ݂ܬ݂ܐ ܛܒ݂ܬ݂ܐ ܠܡܬܱ݁ܠ ܠܱܒ݂ܢܱܝܟ݁ܘܢ ܟ݁ܡܐ ܝܱܬܻ݁ܝܪܐܝܻܬ݂ ܐܱܒ݂ܘܟ݂ܘܢ ܕ݁ܒ݂ܱܫܡܱܝܐ ܢܬ݁ܠ ܛܒ݂ܬ݂ܐ ܠܱܐܝܠܝܢ ܕ݁ܫܐܠܻܝܢ ܠܗ
Matthew 7:12 ܟ݁ܠ ܡܐ ܕ݁ܨܒ݂ܝܢ ܐܢ_ܬ݁ܘܢ ܕ݁ܢܥܒ݁ܕ݂ܘܢ ܠܟ݂ܘܢ ܒ݁ܢܱܝ ܐ_ܢܫܐ ܗܟ݂ܱܢܐ ܐܦ݂ ܐܱܢ_ܬ݁ܘܢ ܥܒ݂ܕ݂ܘ ܠܗܘܢ ܗܢܱܘ ܓ݁ܝܪ ܢܡܘܣܐ ܘܱܢܒ݂ܻܝܐ
Matthew 7:13 ܥܘܠܘ ܒ݁ܬ݂ܱܪܥܐ ܐܱܠܻܝܨܐ ܕܱ݁ܦ݂ܬ݂ܐ ܗ_ܘ ܬܱ݁ܪܥܐ ܘܱܐܪܘܻܝܚܐ ܐܘܪܚܐ ܐܱܝܕ݂ܐ ܕ݁ܡܱܘܒ݁ܠܐ ܠܱܐܒ݂ܕ݂ܢܐ ܘܣܱܓܻ݁ܝܐܐ ܐܢܘܢ ܐܱܝܠܝܢ ܕ݁ܐܙܻܠ_ܝܢ ܒ݁ܗ
Matthew 7:14 ܡܐ ܩܱܛܻܝܢ ܬܱ݁ܪܥܐ ܘܱܐܠܻܝܨܐ ܐܘܪܚܐ ܕ݁ܡܱܘܒ݁ܠܐ ܠܚܱܝܐ ܘܱܙܥܘܪܐ ܐܢܘܢ ܐܱܝܠܝܢ ܕ݁ܡܫܟ݁ܚܻܝܢ ܠܗ
Matthew 7:15 ܐܙܕܱ݁ܗ_ܪܘ ܡܢ ܢܒ݂ܻܝܐ ܕܱ݁ܓ݁ܠܐ ܕ݁ܐܬ݂ܝܢ ܠܘܬ݂ܟ݂ܘܢ ܒܱ݁ܠܒ݂ܘܫܐ ܕ݁ܐܡܪܐ ܡܢ ܠܓ݂ܱܘ ܕ݁ܝܢ ܐܻܝܬ݂ܱܝܗܘܢ ܕܻ݁ܐܒ݂ܐ ܚܛܘܦ݂ܐ
Matthew 7:16 ܡܢ ܦܻ݁ܐܪܱܝܗܘܢ ܕ݁ܝܢ ܬ݁ܕ݁ܥܘܢ ܐܢܘܢ ܠܡܐ ܠܩܛܻܝܢ ܡܢ ܟ݁ܘܒ݁ܐ ܥܢܒ݁ܐ ܐܱܘ ܡܢ ܩܘܪܛܒ݁ܐ ܬܻ݁ܐܢܐ
Matthew 7:17 ܗܟ݂ܱܢܐ ܟ݁ܠ ܐܻܝܠܢܐ ܛܒ݂ܐ ܦܻ݁ܐܪܐ ܫܱܦܻ݁ܝܪܐ ܥܒ݂ܕ݂ ܐܻܝܠܢܐ ܕ݁ܝܢ ܒܻ݁ܝܫܐ ܦܻ݁ܐܪܐ ܒܻ݁ܝܫܐ ܥܒ݂ܕ݂
Matthew 7:18 ܠܐ ܡܫܟܱ݁ܚ ܐܻܝܠܢܐ ܛܒ݂ܐ ܦܻ݁ܐܪܐ ܒܻ݁ܝܫܐ ܠܡܥܒܱ݁ܕ݂ ܘܠܐ ܐܻܝܠܢܐ ܒܻ݁ܝܫܐ ܦܻ݁ܐܪܐ ܛܒ݂ܐ ܠܡܥܒܱ݁ܕ݂
Matthew 7:19 ܟ݁ܠ ܐܻܝܠܢܐ ܕ݁ܠܐ ܥܒ݂ܕ݂ ܦܻ݁ܐܪܐ ܛܒ݂ܐ ܡܬ݂ܦ݁ܣܩ ܘܱܒ݂ܢܘܪܐ ܢܦ݂ܠ
Matthew 7:20 ܡܕ݂ܝܢ ܡܢ ܦܻ݁ܐܪܱܝܗܘܢ ܬ݁ܕ݁ܥܘܢ ܐܢܘܢ
Matthew 7:21 ܠܐ ܗ_ܘܐ ܟ݁ܠ ܕ݁ܐܡܱܪ ܠܻܝ ܡܪܝ ܡܪܝ ܥܐܠ ܠܡܱܠܟ݁ܘܬ݂ܐ ܕܱ݁ܫܡܱܝܐ ܐܠܐ ܡܱܢ ܕ݁ܥܒ݂ܕ݂ ܨܒ݂ܝܢܗ ܕ݁ܐܒ݂ܝ ܕ݁ܒ݂ܱܫܡܱܝܐ
Matthew 7:22 ܣܱܓܻ݁ܝܐܐ ܢܻܐܡܪܘܢ ܠܻܝ ܒ݁ܗܱܘ ܝܱܘܡܐ ܡܪܝ ܡܪܝ ܠܐ ܒܱ݁ܫܡܟ݂ ܐܬ݂ܢܱܒܻ݁ܝܢ ܘܒ݂ܱܫܡܟ݂ ܫܻܐܕ݂ܐ ܐܱܦ݁ܩܢ ܘܒ݂ܱܫܡܟ݂ ܚܱܝܠܐ ܣܱܓܻ݁ܝܐܐ ܥܒ݂ܱܕ݂ܢ
Matthew 7:23 ܘܗܝܕ݁ܝܢ ܐܱܘܕ݁ܐ ܠܗܘܢ ܕ݁ܡܢ ܡܬ݂ܘܡ ܠܐ ܝܻܕ݂ܱܥܬ݁ܟ݂ܘܢ ܐܱܪܚܩܘ ܠܟ݂ܘܢ ܡܢܝ ܦ݁ܠܚܱܝ ܥܱܘܠܐ
Matthew 7:24 ܟ݁ܠ ܗܟ݂ܻܝܠ ܕ݁ܫܡܱܥ ܡܠܱܝ ܗܠܝܢ ܘܥܒ݂ܕ݂ ܠܗܝܢ ܢܬ݁ܕܱ݁ܡܐ ܠܓ݂ܱܒ݂ܪܐ ܚܱܟܻ݁ܝܡܐ ܗܱܘ ܕܱ݁ܒ݂ܢܐ ܒܱ݁ܝܬ݁ܗ ܥܱܠ ܫܘܥܐ
Matthew 7:25 ܘܱܢܚܬ݂ ܡܛܪܐ ܘܐܬ݂ܱܘ ܢܱܗܪܱܘܬ݂ܐ ܘܱܢܫܱܒ݂ ܪܘܚܐ ܘܐܬ݂ܛܱܪܻܝܘ ܒ݁ܗ ܒ݁ܒ݂ܱܝܬ݁ܐ ܗܱܘ ܘܠܐ ܢܦ݂ܱܠ ܫܬ݂ܐܣܱܘܗ_ܝ ܓ݁ܝܪ ܥܱܠ ܫܘܥܐ ܣܻܝܡܢ ܗ_ܘܱܝ
Matthew 7:26 ܘܟ݂ܠ ܡܱܢ ܕ݁ܫܡܱܥ ܡܠܱܝ ܗܠܝܢ ܘܠܐ ܥܒ݂ܕ݂ ܠܗܝܢ ܢܬ݁ܕܱ݁ܡܐ ܠܓ݂ܱܒ݂ܪܐ ܣܱܟ݂ܠܐ ܕܱ݁ܒ݂ܢܐ ܒܱ݁ܝܬ݁ܗ ܥܱܠ ܚܠܐ
Matthew 7:27 ܘܱܢܚܬ݂ ܡܛܪܐ ܘܐܬ݂ܱܘ ܢܱܗܪܱܘܬ݂ܐ ܘܱܢܫܱܒ݂ ܪܘܚܐ ܘܐܬ݂ܛܱܪܻܝܘ ܒ݁ܒ݂ܱܝܬ݁ܐ ܗܱܘ ܘܱܢܦ݂ܱܠ ܘܱܗܘܬ݂ ܡܱܦ݁ܘܠܬ݁ܗ ܪܱܒ݁ܐ
Matthew 7:28 ܘܱܗܘܐ ܕ݁ܟ݂ܱܕ݂ ܫܱܠܡ ܝܫܘܥ ܡܠܐ ܗܠܝܢ ܬܱ݁ܗܻܝܪܻܝܢ ܗ_ܘܱܘ ܟ݁ܢܫܐ ܥܱܠ ܝܘܠܦ݁ܢܗ
Matthew 7:29 ܡܱܠܦ݂ ܗ_ܘܐ ܠܗܘܢ ܓ݁ܝܪ ܐܱܝܟ݂ ܡܫܱܠܛܐ ܘܠܐ ܐܱܝܟ݂ ܣܦ݂ܪܱܝܗܘܢ ܘܱܦ݂ܪܻܝܫܐ
Matthew 8:1 ܟܱ݁ܕ݂ ܢܚܬ݂ ܕ݁ܝܢ ܡܢ ܛܘܪܐ ܢܱܩܦ݁ܘܗ_ܝ ܟ݁ܢܫܐ ܣܱܓܻ݁ܝܐܐ
Matthew 8:2 ܘܗܐ ܓܱ݁ܪܒ݁ܐ ܚܱܕ݂ ܐܬ݂ܐ ܣܓ݂ܕ݂ ܠܗ ܘܐܡܱܪ ܡܪܝ ܐܢ ܨܒ݂ܐ ܐܱܢ_ܬ݁ ܡܫܟܱ݁ܚ ܐܱܢ_ܬ݁ ܠܱܡܕ݂ܱܟ݁ܝܘܬ݂ܝ
Matthew 8:3 ܘܱܦ݂ܫܱܛ ܐܻܝܕ݂ܗ ܝܫܘܥ ܩܪܒ݂ ܠܗ ܘܐܡܱܪ ܨܒ݂ܐ ܐ_ܢܐ ܐܬ݁ܕܱ݁ܟ݁ܐ ܘܒ݂ܗ ܒ݁ܫܥܬ݂ܐ ܐܬ݁ܕܱ݁ܟܻ݁ܝ ܓܱ݁ܪܒ݂ܗ
Matthew 8:4 ܘܐܡܱܪ ܠܗ ܝܫܘܥ ܚܙܻܝ ܠܡܐ ܠܐ_ܢܫ ܐܡܱܪ ܐܱܢ_ܬ݁ ܐܠܐ ܙܠ ܚܱܘܐ ܢܱܦ݂ܫܟ݂ ܠܟ݂ܗܢܐ ܘܩܱܪܒ݂ ܩܘܪܒ݁ܢܐ ܐܱܝܟ݂ ܕ݁ܦ݂ܱܩܕ݂ ܡܘܫܐ ܠܣܗܕ݁ܘܬ݂ܗܘܢ
Matthew 8:5 ܟܱ݁ܕ݂ ܥܱܠ ܕ݁ܝܢ ܝܫܘܥ ܠܱܟ݂ܦ݂ܱܪܢܱܚܘܡ ܩܪܒ݂ ܠܗ ܩܢܛܪܘܢܐ ܚܱܕ݂ ܘܒ݂ܥܐ ܗ_ܘܐ ܡܢܗ
Matthew 8:6 ܘܐܡܱܪ ܡܪܝ ܛܱܠܻܝܝ ܪܡܐ ܒ݁ܒ݂ܱܝܬ݁ܐ ܘܱܡܫܱܪܱܝ ܘܒ݂ܻܝܫܐܝܻܬ݂ ܡܫܬܱ݁ܢܱܩ
Matthew 8:7 ܐܡܱܪ ܠܗ ܝܫܘܥ ܐܢܐ ܐܻܬ݂ܐ ܘܱܐܣܝܘܗ_ܝ
Matthew 8:8 ܥܢܐ ܩܢܛܪܘܢܐ ܗܱܘ ܘܐܡܱܪ ܡܪܝ ܠܐ ܫܘܐ ܐ_ܢܐ ܕ݁ܬ݂ܥܘܠ ܬ݁ܚܝܬ݂ ܡܱܛܠ_ܠܝ ܐܠܐ ܒܱ݁ܠܚܘܕ݂ ܐܡܱܪ ܒ݁ܡܠܬ݂ܐ ܘܢܬ݂ܱܐܣܐ ܛܱܠܻܝܝ
Matthew 8:9 ܐܦ݂ ܐܢܐ ܓ݁ܝܪ ܓܱ݁ܒ݂ܪܐ ܐ_ܢܐ ܕܱ݁ܬ݂ܚܝܬ݂ ܫܘܠܛܢܐ ܘܻܐܝܬ݂ ܬ݁ܚܝܬ݂ ܐܻܝܕ݂ܝ ܐܣܛܪܱܛܻܝܘܛܐ ܘܐܡܱܪ ܐ_ܢܐ ܠܗܢܐ ܕ݁ܙܠ ܘܐܙܠ ܘܠܱܐ_ܚܪܻܢܐ ܕ݁ܬ݂ܐ ܘܐܬ݂ܐ ܘܱܠܥܱܒ݂ܕ݁ܝ ܕܱ݁ܥܒ݂ܕ݂ ܗܕ݂ܐ ܘܥܒ݂ܕ݂
Matthew 8:10 ܟܱ݁ܕ݂ ܫܡܱܥ ܕ݁ܝܢ ܝܫܘܥ ܐܬ݁ܕܱ݁ܡܱܪ ܘܐܡܱܪ ܠܕ݂ܐܬ݂ܝܢ ܥܱܡܗ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܐܦ݂ ܠܐ ܒ݁ܐܻܝܣܪܐܝܠ ܐܫܟ݁ܚܬ݂ ܐܱܝܟ݂ ܗܕ݂ܐ ܗܱܝܡܢܘܬ݂ܐ
Matthew 8:11 ܐܡܱܪ ܐ_ܢܐ ܠܟ݂ܘܢ ܕ݁ܝܢ ܕ݁ܣܱܓܻ݁ܝܐܐ ܢܻܐܬ݂ܘܢ ܡܢ ܡܱܕ݂ܢܚܐ ܘܡܢ ܡܱܥܪܒ݂ܐ ܘܢܣܬܱ݁ܡܟ݁ܘܢ ܥܱܡ ܐܱܒ݂ܪܗܡ ܘܻܐܝܣܚܩ ܘܝܱܥܩܘܒ݂ ܒ݁ܡܱܠܟ݁ܘܬ݂ܐ ܕܱ݁ܫܡܱܝܐ
Matthew 8:12 ܒ݁ܢܝܗ ܕ݁ܝܢ ܕ݁ܡܱܠܟ݁ܘܬ݂ܐ ܢܦ݁ܩܘܢ ܠܚܫܘܟ݂ܐ ܒܱ݁ܪܝܐ ܬܱ݁ܡܢ ܢܗܘܐ ܒ݁ܟ݂ܝܐ ܘܚܘܪܩ ܫܢܐ
Matthew 8:13 ܘܐܡܱܪ ܝܫܘܥ ܠܩܢܛܪܘܢܐ ܗܱܘ ܙܠ ܐܱܝܟܱ݁ܢܐ ܕ݁ܗܱܝܡܢܬ݁ ܢܗܘܐ ܠܟ݂ ܘܐܬ݂ܱܐܣܻܝ ܛܱܠܝܗ ܒ݁ܗ ܒ݁ܫܥܬ݂ܐ
Matthew 8:14 ܘܐܬ݂ܐ ܝܫܘܥ ܠܒ݂ܱܝܬ݁ܗ ܕ݁ܫܡܥܘܢ ܘܱܚܙܐ ܠܱܚܡܬ݂ܗ ܕ݁ܪܱܡܝܐ ܘܱܐܚܻܝܕ݂ܐ ܠܗ ܐܫܬ݂ܐ
Matthew 8:15 ܘܱܩܪܒ݂ ܠܻܐܝܕ݂ܗ ܘܱܫܒ݂ܱܩܬ݂ܗ ܐܫܬ݂ܐ ܘܩܡܱܬ݂ ܘܱܡܫܱܡܫܐ ܗ_ܘܬ݂ ܠܗ
Matthew 8:16 ܟܱ݁ܕ݂ ܗܘܐ ܕ݁ܝܢ ܪܱܡܫܐ ܩܱܪܒ݂ܘ ܩܕ݂ܡܱܘܗ_ܝ ܕܱ݁ܝܘܢܐ ܣܱܓܻ݁ܝܐܐ ܘܱܐܦ݁ܩ ܕܱ݁ܝܘܱܝܗܘܢ ܒ݁ܡܠܬ݂ܐ ܘܱܠܟ݂ܠܗܘܢ ܐܱܝܠܝܢ ܕ݁ܒ݂ܻܝܫܐܝܻܬ݂ ܥܒ݂ܻܝܕ݂ܻܝܢ ܗ_ܘܱܘ ܐܱܣܻܝ ܐܢܘܢ
Matthew 8:17 ܐܱܝܟ݂ ܕ݁ܢܬ݂ܡܱܠܐ ܡܕ݁ܡ ܕ݁ܐܬ݂ܐܡܱܪ ܒ݁ܝܱܕ݂ ܐܫܱܥܝܐ ܢܒ݂ܻܝܐ ܕ݁ܐܡܱܪ ܕ݁ܗܘ ܢܣܱܒ݂ ܟܻ݁ܐܒ݂ܱܝܢ ܘܟ݂ܘܪܗܢܱܝܢ ܢܛܥܱܢ
Matthew 8:18 ܟܱ݁ܕ݂ ܚܙܐ ܕ݁ܝܢ ܝܫܘܥ ܟ݁ܢܫܐ ܣܱܓܻ݁ܝܐܐ ܕܱ݁ܚܕ݂ܻܝܪܻܝܢ ܠܗ ܦ݁ܩܱܕ݂ ܕ݁ܢܻܐܙܠ_ܘܢ ܠܥܒ݂ܪܐ
Matthew 8:19 ܘܱܩܪܒ݂ ܣܦ݂ܪܐ ܚܱܕ݂ ܘܐܡܱܪ ܠܗ ܪܱܒܻ݁ܝ ܐܻܬ݂ܐ ܒ݁ܬ݂ܪܟ݂ ܠܱܐܬ݂ܱܪ ܕ݁ܐܙܠ ܐܱܢ_ܬ݁
Matthew 8:20 ܐܡܱܪ ܠܗ ܝܫܘܥ ܠܬ݂ܱܥܠܐ ܢܩܥܐ ܐܻܝܬ݂ ܠܗܘܢ ܘܱܠܦ݂ܪܱܚܬ݂ܐ ܕܱ݁ܫܡܱܝܐ ܡܱܛܠ_ܠܐ ܒ݁ܪܗ ܕ݁ܝܢ ܕ݁ܐ_ܢܫܐ ܠܱܝܬ݁ ܠܗ ܐܱܝܟ݁ܐ ܕ݁ܢܣܡܘܟ݂ ܪܻܫܗ
Matthew 8:21 ܐ_ܚܪܻܢܐ ܕ݁ܝܢ ܡܢ ܬܱ݁ܠܡܻܝܕ݂ܱܘܗ_ܝ ܐܡܱܪ ܠܗ ܡܪܝ ܐܱܦ݁ܣ ܠܻܝ ܠܘܩܕ݂ܱܡ ܐܻܙܱܠ ܐܩܒ݁ܘܪ ܐܒ݂ܝ
Matthew 8:22 ܝܫܘܥ ܕ݁ܝܢ ܐܡܱܪ ܠܗ ܬ݁ܐ ܒ݁ܬ݂ܱܪܝ ܘܱܫܒ݂ܘܩ ܠܡܻܝܬ݂ܐ ܩܒ݂ܪܻܝܢ ܡܻܝܬ݂ܱܝܗܘܢ
Matthew 8:23 ܘܟ݂ܱܕ݂ ܣܠܩ ܝܫܘܥ ܠܱܣܦ݂ܻܝܢ_ܬ݁ܐ ܣܠܩܘ ܥܱܡܗ ܬܱ݁ܠܡܻܝܕ݂ܱܘܗ_ܝ
Matthew 8:24 ܘܗܐ ܙܱܘܥܐ ܪܱܒ݁ܐ ܗ_ܘܐ ܒ݁ܝܱܡܐ ܐܱܝܟܱ݁ܢܐ ܕ݁ܐܠܦ݂ܐ ܬ݁ܬ݂ܟܱ݁ܣܐ ܡܢ ܓܱ݁ܠ_ܠܐ ܗܘ ܕ݁ܝܢ ܝܫܘܥ ܕܱ݁ܡܻܝܟ݂ ܗ_ܘܐ
Matthew 8:25 ܘܱܩܪܒ݂ܘ ܬܱ݁ܠܡܻܝܕ݂ܱܘܗ_ܝ ܐܱܥܻܝܪܘܗ_ܝ ܘܐܡܪܻܝܢ ܠܗ ܡܪܱܢ ܦܱ݁ܨܢ ܐܒ݂ܕܻ݁ܝܢ ܚ_ܢܱܢ
Matthew 8:26 ܐܡܱܪ ܠܗܘܢ ܝܫܘܥ ܠܡܢܐ ܕܱ݁ܚܘܠܬ݂ܢܻܝܢ ܐܢ_ܬ݁ܘܢ ܙܥܘܪܱܝ ܗܱܝܡܢܘܬ݂ܐ ܗܝܕ݁ܝܢ ܩܡ ܘܱܟ݂ܐܐ ܒ݁ܪܘܚܐ ܘܱܒ݂ܝܱܡܐ ܘܱܗܘܐ ܫܠܝܐ ܪܱܒ݁ܐ
Matthew 8:27 ܐ_ܢܫܐ ܕ݁ܝܢ ܐܬ݁ܕܱ݁ܡܱܪܘ ܘܐܡܪܻܝܢ ܡܱܢܘ ܗܢܐ ܕ݁ܪܘܚܐ ܘܝܱܡܐ ܡܫܬܱ݁ܡܥܻܝܢ ܠܗ
Matthew 8:28 ܘܟ݂ܱܕ݂ ܐܬ݂ܐ ܝܫܘܥ ܠܥܒ݂ܪܐ ܠܱܐܬ݂ܪܐ ܕ݁ܓ݂ܕ݂ܪܝܐ ܐܱܪܥܘܗ_ܝ ܬ݁ܪܝܢ ܕܱ݁ܝܘܢܐ ܕ݁ܢܦ݂ܩܻܝܢ ܡܢ ܒ݁ܝܬ݂ ܩܒ݂ܘܪܐ ܒܻ݁ܝܫܐ ܕ݁ܛܒ݂ ܐܱܝܟ݂ ܕ݁ܠܐ ܐ_ܢܫ ܢܫܟܱ݁ܚ ܢܥܒܱ݁ܪ ܒ݁ܗܝ ܐܘܪܚܐ
Matthew 8:29 ܘܱܩܥܱܘ ܘܐܡܪܻܝܢ ܡܐ ܠܱܢ ܘܠܟ݂ ܝܫܘܥ ܒ݁ܪܗ ܕܱ݁ܐܠܗܐ ܐܬ݂ܱܝܬ݁ ܠܟ݂ܐ ܩܕ݂ܡ ܙܱܒ݂ܢܐ ܕܱ݁ܬ݂ܫܱܢܩܱܢ
Matthew 8:30 ܐܻܝܬ݂ ܗ_ܘܐ ܕ݁ܝܢ ܠܗܱܠ ܡܢܗܘܢ ܒܱ݁ܩܪܐ ܕܱ݁ܚܙܻܝܪܐ ܣܱܓܻ݁ܝܐܐ ܕ݁ܪܥܝܐ
Matthew 8:31 ܗܢܘܢ ܕ݁ܝܢ ܫܻܐܕ݂ܐ ܒ݁ܥܝܢ ܗ_ܘܱܘ ܡܢܗ ܘܐܡܪܻܝܢ ܐܢ ܡܱܦ݁ܩ ܐܱܢ_ܬ݁ ܠܱܢ ܐܱܦ݁ܣ ܠܱܢ ܕ݁ܢܻܐܙܱܠ ܠܒ݂ܱܩܪܐ ܕܱ݁ܚܙܻܝܪܐ
Matthew 8:32 ܐܡܱܪ ܠܗܘܢ ܝܫܘܥ ܙܠܘ ܘܡܚܕ݂ܐ ܢܦ݂ܱܩܘ ܘܥܱܠܘ ܒܱ݁ܚܙܻܝܪܐ ܘܟ݂ܠܗ ܒܱ݁ܩܪܐ ܗܝ ܬ݁ܪܨܱܬ݂ ܠܥܠ ܠܱܫܩܻܝܦ݂ܐ ܘܱܢܦ݂ܱܠܘ ܒ݁ܝܱܡܐ ܘܡܻܝܬ݂ܘ ܒ݁ܡܱܝܐ
Matthew 8:33 ܗܢܘܢ ܕ݁ܝܢ ܕ݁ܪܥܝܢ ܗ_ܘܱܘ ܥܪܱܩܘ ܘܐܙܱܠܘ ܠܱܡܕ݂ܻܝܢ_ܬ݁ܐ ܘܚܱܘܻܝܘ ܟ݁ܠܡܕ݁ܡ ܕܱ݁ܗܘܐ ܘܱܕ݂ܗܢܘܢ ܕܱ݁ܝܘܢܐ
Matthew 8:34 ܘܢܦ݂ܩܱܬ݂ ܟ݁ܠܗ ܡܕ݂ܻܝܢ_ܬ݁ܐ ܠܐܘܪܥܗ ܕ݁ܝܫܘܥ ܘܟ݂ܱܕ݂ ܚܙܱܐܘܗ_ܝ ܒ݁ܥܱܘ ܡܢܗ ܕܱ݁ܢܫܱܢܐ ܡܢ ܬ݁ܚܘܡܱܝܗܘܢ
Matthew 9:1 ܘܱܣܠܩ ܠܐܠܦ݂ܐ ܘܱܥܒ݂ܱܪ ܐܬ݂ܐ ܠܱܡܕ݂ܻܝܢ_ܬ݁ܗ
Matthew 9:2 ܘܩܱܪܒ݂ܘ ܠܗ ܡܫܱܪܝܐ ܟܱ݁ܕ݂ ܪܡܐ ܒ݁ܥܱܪܣܐ ܘܱܚܙܐ ܝܫܘܥ ܗܱܝܡܢܘܬ݂ܗܘܢ ܘܐܡܱܪ ܠܗܱܘ ܡܫܱܪܝܐ ܐܬ݂ܠܱܒ݁_ܒ݂ ܒ݁ܪܝ ܫܒ݂ܻܝܩܻܝܢ ܠܟ݂ ܚܛܗܱܝܟ݁
Matthew 9:3 ܐ_ܢܫܐ ܕ݁ܝܢ ܡܢ ܣܦ݂ܪܐ ܐܡܱܪܘ ܒ݁ܢܱܦ݂ܫܗܘܢ ܗܢܐ ܡܓ݂ܱܕ݁ܦ݂
Matthew 9:4 ܝܫܘܥ ܕ݁ܝܢ ܝܻܕ݂ܱܥ ܡܱܚܫܒ݂ܬ݂ܗܘܢ ܘܐܡܱܪ ܠܗܘܢ ܡܢܐ ܡܬ݂ܚܱܫܒ݂ܻܝܢ ܐܢ_ܬ݁ܘܢ ܒܻ݁ܝܫܬ݁ܐ ܒ݁ܠܒ݁ܟ݂ܘܢ
Matthew 9:5 ܡܢܐ ܓ݁ܝܪ ܦ݁ܫܻܝܩ ܠܡܻܐܡܱܪ ܕܱ݁ܫܒ݂ܻܝܩܻܝܢ ܠܟ݂ ܚܛܗܱܝܟ݁ ܐܱܘ ܠܡܻܐܡܱܪ ܩܘܡ ܗܱܠܟ݂
Matthew 9:6 ܕ݁ܬ݂ܕ݁ܥܘܢ ܕ݁ܝܢ ܕ݁ܫܘܠܛܢܐ ܐܻܝܬ݂ ܠܱܒ݂ܪܗ ܕ݁ܐ_ܢܫܐ ܒܱ݁ܐܪܥܐ ܠܡܫܒܱ݁ܩ ܚܛܗܐ ܐܡܱܪ ܠܗܱܘ ܡܫܱܪܝܐ ܩܘܡ ܫܩܘܠ ܥܱܪܣܟ݂ ܘܙܠ ܠܒ݂ܱܝܬ݁ܟ݂
Matthew 9:7 ܘܩܡ ܐܙܱܠ ܠܒ݂ܱܝܬ݁ܗ
Matthew 9:8 ܟܱ݁ܕ݂ ܚܙܱܘ ܕ݁ܝܢ ܟ݁ܢܫܐ ܗܢܘܢ ܕ݁ܚܠܘ ܘܫܱܒܱ݁ܚܘ ܠܱܐܠܗܐ ܕ݁ܝܱܗ_ܒ݂ ܫܘܠܛܢܐ ܕܱ݁ܐܝܟ݂ ܗܢܐ ܠܱܒ݂ܢܱܝܢܫܐ
Matthew 9:9 ܘܟ݂ܱܕ݂ ܥܒ݂ܱܪ ܝܫܘܥ ܡܢ ܬܱ݁ܡܢ ܚܙܐ ܓܱ݁ܒ݂ܪܐ ܕ݁ܝܬ݂ܒ݂ ܒ݁ܝܬ݂ ܡܟ݂ܣܐ ܕܱ݁ܫܡܗ ܡܱܬܱ݁ܝ ܘܐܡܱܪ ܠܗ ܬ݁ܐ ܒ݁ܬ݂ܱܪܝ ܘܩܡ ܐܙܱܠ ܒ݁ܬ݂ܪܗ
Matthew 9:10 ܘܟ݂ܱܕ݂ ܣܡܻܝܟ݂ܻܝܢ ܒ݁ܒ݂ܱܝܬ݁ܐ ܐܬ݂ܱܘ ܡܟ݂ܣܐ ܘܚܱܛܝܐ ܣܱܓܻ݁ܝܐܐ ܐܣܬ݁ܡܟ݂ܘ ܥܱܡ ܝܫܘܥ ܘܥܱܡ ܬܱ݁ܠܡܻܝܕ݂ܱܘܗ_ܝ
Matthew 9:11 ܘܟ݂ܱܕ݂ ܚܙܱܘ ܦ݁ܪܻܝܫܐ ܐܡܪܻܝܢ ܠܬ݂ܱܠܡܻܝܕ݂ܱܘܗ_ܝ ܠܡܢܐ ܥܱܡ ܡܟ݂ܣܐ ܘܚܱܛܝܐ ܠܥܣ ܪܱܒ݁ܟ݂ܘܢ
Matthew 9:12 ܝܫܘܥ ܕ݁ܝܢ ܟܱ݁ܕ݂ ܫܡܱܥ ܐܡܱܪ ܠܗܘܢ ܠܐ ܣܢܻܝܩܻܝܢ ܚܠܻܝܡܐ ܥܱܠ ܐܣܝܐ ܐܠܐ ܐܱܝܠܝܢ ܕ݁ܒ݂ܻܝܫܐܝܻܬ݂ ܥܒ݂ܻܝܕ݂ܻܝܢ
Matthew 9:13 ܙܠܘ ܝܻܠܱܦ݂ܘ ܡܢܱܘ ܚܢܢܐ ܒ݁ܥܐ ܐ_ܢܐ ܘܠܐ ܕ݁ܒ݂ܚܬ݂ܐ ܠܐ ܓ݁ܝܪ ܐܬ݂ܻܝܬ݂ ܕ݁ܐܩܪܐ ܠܙܱܕܻ݁ܝܩܐ ܐܠܐ ܠܚܱܛܝܐ
Matthew 9:14 ܗܝܕ݁ܝܢ ܩܪܒ݂ܘ ܠܗ ܬܱ݁ܠܡܻܝܕ݂ܱܘܗ_ܝ ܕ݁ܝܘܚܱܢܢ ܘܐܡܪܻܝܢ ܠܡܢܐ ܚܢܱܢ ܘܱܦ݂ܪܻܝܫܐ ܨܝܡܻܝܢ ܚ_ܢܱܢ ܣܱܓܻ݁ܝ ܘܬ݂ܱܠܡܻܝܕ݂ܱܝܟ݁ ܠܐ ܨܝܡܻܝܢ
Matthew 9:15 ܐܡܱܪ ܠܗܘܢ ܝܫܘܥ ܕܱ݁ܠܡܐ ܡܫܟ݁ܚܻܝܢ ܒ݁ܢܱܘܗ_ܝ ܕܱ݁ܓ݂ܢܘܢܐ ܠܱܡܨܡ ܟ݁ܡܐ ܕ݁ܚܱܬ݂ܢܐ ܥܱܡܗܘܢ ܐܬ݂ܝܢ ܕ݁ܝܢ ܝܱܘܡܬ݂ܐ ܟܱ݁ܕ݂ ܢܫܬ݁ܩܠ ܡܢܗܘܢ ܚܱܬ݂ܢܐ ܘܗܝܕ݁ܝܢ ܢܨܘܡܘܢ
Matthew 9:16 ܠܐ ܐ_ܢܫ ܪܡܐ ܐܘܪܩܱܥܬ݂ܐ ܚܕ݂ܱܬ݂ܐ ܥܱܠ ܢܱܚܬ݁ܐ ܒ݁ܠܝܐ ܕ݁ܠܐ ܬ݁ܬ݁ܘܦ݂ ܡܱܠܝܘܬ݂ܗ ܡܢ ܗܱܘ ܢܱܚܬ݁ܐ ܘܢܗܘܐ ܒ݁ܙܥܐ ܝܱܬܻ݁ܝܪܐ
Matthew 9:17 ܘܠܐ ܪܡܝܢ ܚܱܡܪܐ ܚܱܕ݂_ܬ݂ܐ ܒ݁ܙܩܐ ܒ݁ܠܝܬ݂ܐ ܕ݁ܠܐ ܡܨܛܱܪܝܢ ܙܩܐ ܘܚܱܡܪܐ ܡܬ݂ܐܫܕ݂ ܘܙܩܐ ܐܒ݂ܕ݁ܢ ܐܠܐ ܪܡܝܢ ܚܱܡܪܐ ܚܱܕ݂_ܬ݂ܐ ܒ݁ܙܩܐ ܚܱܕ݂_ܬ݁ܬ݂ܐ ܘܱܬ݂ܪܱܝܗܘܢ ܡܬ݂ܢܱܛܪܻܝܢ
Matthew 9:18 ܟܱ݁ܕ݂ ܕ݁ܝܢ ܗܠܝܢ ܡܡܱܠܠ ܗ_ܘܐ ܥܱܡܗܘܢ ܐܬ݂ܐ ܐܱܪܟ݂ܘܢܐ ܚܱܕ݂ ܩܪܒ݂ ܣܓ݂ܕ݂ ܠܗ ܘܐܡܱܪ ܒ݁ܪܱ_ܬ݂ܝ ܗܫܐ ܡܻܝܬ݂ܱܬ݂ ܐܠܐ ܬ݁ܐ ܣܻܝܡ ܐܻܝܕ݂ܟ݂ ܥܠܝܗ ܘܬ݂ܻܚܐ
Matthew 9:19 ܘܩܡ ܝܫܘܥ ܘܬ݂ܱܠܡܻܝܕ݂ܱܘܗ_ܝ ܘܐܙܱܠܘ ܒ݁ܬ݂ܪܗ
Matthew 9:20 ܘܗܐ ܐܱܢ_ܬ݁ܬ݂ܐ ܕ݁ܪܕ݂ܐ ܗ_ܘܐ ܕ݁ܡܗ ܫܢܻܝܢ ܬܱ݁ܪܬܱ݁ܥܣܪܐ ܐܬ݂ܬ݂ ܡܢ ܒ݁ܣܬ݁ܪܗ ܘܩܪܒܱ݁ܬ݂ ܠܩܱܪܢܐ ܕܱ݁ܠܒ݂ܘܫܗ
Matthew 9:21 ܐܡܪܐ ܗ_ܘܬ݂ ܓ݁ܝܪ ܒ݁ܢܱܦ݂ܫܗ ܐܦ݂ܢ ܒܱ݁ܠܚܘܕ݂ ܠܡܐܢܗ ܩܪܒ݁ܐ ܐ_ܢܐ ܡܬ݂ܱܐܣܝܐ ܐ_ܢܐ
Matthew 9:22 ܝܫܘܥ ܕ݁ܝܢ ܐܬ݂ܦ݁ܢܻܝ ܚܙܗ ܘܐܡܱܪ ܠܗ ܐܬ݂ܠܱܒ݁_ܒ݂ܝ ܒ݁ܪܱ_ܬ݂ܝ ܗܱܝܡܢܘܬ݂ܟ݂ܝ ܐܱܚܝܱܬ݂ܟ݂ܝ ܘܐܬ݂ܱܐܣܝܱܬ݂ ܐܱܢ_ܬ݁ܬ݂ܐ ܗܝ ܡܢ ܗܝ ܫܥܬ݂ܐ
Matthew 9:23 ܘܐܬ݂ܐ ܝܫܘܥ ܠܒ݂ܱܝܬ݁ܗ ܕܱ݁ܐܪܟ݂ܘܢܐ ܘܱܚܙܐ ܙܱܡܪܐ ܘܟ݂ܢܫܐ ܕ݁ܡܫܬܱ݁ܓ݂ܫܻܝܢ
Matthew 9:24 ܘܐܡܱܪ ܠܗܘܢ ܦ݁ܪܘܩܘ ܠܟ݂ܘܢ ܛܠܻܝܬ݂ܐ ܓ݁ܝܪ ܠܐ ܡܻܝܬ݂ܱܬ݂ ܐܠܐ ܕܱ݁ܡܟ݁ܐ ܗ_ܝ ܘܓ݂ܚܟܻ݁ܝܢ ܗ_ܘܱܘ ܥܠܱܘܗ_ܝ
Matthew 9:25 ܘܟ݂ܱܕ݂ ܐܱܦ݁ܩ ܠܟ݂ܢܫܐ ܥܱܠ ܐܱܚܕ݁ܗ ܒܻ݁ܐܝܕ݂ܗ ܘܩܡܱܬ݂ ܛܠܻܝܬ݂ܐ
Matthew 9:26 ܘܱܢܦ݂ܱܩ ܛܒ݁ܐ ܗܢܐ ܒ݁ܟ݂ܠܗ ܐܱܪܥܐ ܗܝ
Matthew 9:27 ܘܟ݂ܱܕ݂ ܥܒ݂ܱܪ ܝܫܘܥ ܡܢ ܬܱ݁ܡܢ ܕܱ݁ܒ݂ܩܘܗ_ܝ ܣܡܱܝܐ ܬ݁ܪܝܢ ܕ݁ܩܥܝܢ ܘܐܡܪܻܝܢ ܐܬ݂ܪܱܚܱܡ ܥܠܱܝܢ ܒ݁ܪܗ ܕ݁ܕ݂ܱܘܻܝܕ݂
Matthew 9:28 ܘܟ݂ܱܕ݂ ܐܬ݂ܐ ܠܒ݂ܱܝܬ݁ܐ ܩܪܒ݂ܘ ܠܗ ܗܢܘܢ ܣܡܱܝܐ ܐܡܱܪ ܠܗܘܢ ܝܫܘܥ ܡܗܱܝܡܢܻܝܢ ܐܢ_ܬ݁ܘܢ ܕ݁ܡܫܟܱ݁ܚ ܐ_ܢܐ ܗܕ݂ܐ ܠܡܥܒܱ݁ܕ݂ ܐܡܪܻܝܢ ܠܗ ܐܻܝܢ ܡܪܱܢ
Matthew 9:29 ܗܝܕ݁ܝܢ ܩܪܒ݂ ܠܥܱܝܢܱܝܗܘܢ ܘܐܡܱܪ ܐܱܝܟܱ݁ܢܐ ܕ݁ܗܱܝܡܢܬ݁ܘܢ ܢܗܘܐ ܠܟ݂ܘܢ
Matthew 9:30 ܘܡܚܕ݂ܐ ܐܬ݂ܦܱ݁ܬܱ݁ܚ ܥܱܝܢܱܝܗܘܢ ܘܱܟ݂ܐܐ ܒ݁ܗܘܢ ܝܫܘܥ ܘܐܡܱܪ ܚܙܱܘ ܠܐ ܐ_ܢܫ ܢܕܱ݁ܥ
Matthew 9:31 ܗܢܘܢ ܕ݁ܝܢ ܢܦ݂ܱܩܘ ܐܱܛܒ݁ܘܗ_ܝ ܒ݁ܟ݂ܠܗ ܐܱܪܥܐ ܗܝ
Matthew 9:32 ܘܟ݂ܱܕ݂ ܢܦ݂ܱܩ ܝܫܘܥ ܩܱܪܒ݂ܘ ܠܗ ܚܱܪܫܐ ܕܻ݁ܐܝܬ݂ ܥܠܱܘܗ_ܝ ܕܱ݁ܝܘܐ
Matthew 9:33 ܘܡܢ ܕܱ݁ܢܦ݂ܱܩ ܕܱ݁ܝܘܐ ܡܱܠܠ ܗܱܘ ܚܱܪܫܐ ܘܐܬ݁ܕܱ݁ܡܱܪܘ ܟ݁ܢܫܐ ܘܐܡܪܻܝܢ ܠܐ ܡܬ݂ܘܡ ܐܬ݂ܚܙܻܝ ܗܟ݂ܱܢܐ ܒ݁ܐܻܝܣܪܐܝܠ
Matthew 9:34 ܦ݁ܪܻܝܫܐ ܕ݁ܝܢ ܐܡܪܻܝܢ ܗ_ܘܱܘ ܒ݁ܪܻܫܐ ܕ݁ܕ݂ܱܝܘܐ ܡܱܦ݁ܩ ܕܱ݁ܝܘܐ
Matthew 9:35 ܘܡܬ݂ܟ݁ܪܟ݂ ܗ_ܘܐ ܝܫܘܥ ܒܱ݁ܡܕ݂ܻܝܢܬ݂ܐ ܟ݁ܠܗܝܢ ܘܱܒ݂ܩܘܪܝܐ ܘܡܱܠܦ݂ ܗ_ܘܐ ܒܱ݁ܟ݂ܢܘܫܬ݂ܗܘܢ ܘܡܱܟ݂ܪܙ ܣܒ݂ܱܪܬ݂ܐ ܕ݁ܡܱܠܟ݁ܘܬ݂ܐ ܘܡܱܐܣܐ ܟ݁ܠ ܟ݁ܘܪܗܢܻܝܢ ܘܟ݂ܠ ܟܻ݁ܐܒ݂ܻܝܢ
Matthew 9:36 ܟܱ݁ܕ݂ ܚܙܐ ܕ݁ܝܢ ܝܫܘܥ ܠܟ݂ܢܫܐ ܐܬ݂ܪܱܚܱܡ ܥܠܱܝܗܘܢ ܕܱ݁ܠܐܝܢ ܗ_ܘܱܘ ܘܱܫܪܝܢ ܐܱܝܟ݂ ܥܪܒ݁ܐ ܕ݁ܠܱܝܬ݁ ܠܗܘܢ ܪܥܝܐ
Matthew 9:37 ܘܐܡܱܪ ܠܬ݂ܱܠܡܻܝܕ݂ܱܘܗ_ܝ ܚܨܕ݂ܐ ܣܱܓܻ݁ܝ ܘܦ݂ܥܠܐ ܙܥܘܪܻܝܢ
Matthew 9:38 ܒ݁ܥܱܘ ܗܟ݂ܻܝܠ ܡܢ ܡܪܐ ܚܨܕ݂ܐ ܕ݁ܢܱܦ݁ܩ ܦ݁ܥܠܐ ܠܱܚܨܕ݂ܗ
Matthew 10:1 ܘܱܩܪܐ ܠܱܬ݂ܪܥܣܱܪ ܬܱ݁ܠܡܻܝܕ݂ܱܘܗ_ܝ ܘܝܱܗ_ܒ݂ ܠܗܘܢ ܫܘܠܛܢܐ ܥܱܠ ܪܘܚܐ ܛܱܢܦ݂ܬ݂ܐ ܕ݁ܢܱܦ݁ܩܘܢ ܘܱܠܡܱܐܣܝܘ ܟ݁ܠ ܟܻ݁ܐܒ݂ ܘܟ݂ܘܪܗܢ
Matthew 10:2 ܕܻ݁ܝܠܗܘܢ ܕ݁ܝܢ ܕܱ݁ܬ݂ܪܥܣܱܪ ܫܠܻܝܚܐ ܫܡܗܐ ܐܻܝܬ݂ܱܝܗܘܢ ܗܠܝܢ ܩܱܕ݂ܡܝܗܘܢ ܫܡܥܘܢ ܕ݁ܡܬ݂ܩܪܐ ܟܻ݁ܐܦ݂ܐ ܘܱܐܢܕ݁ܪܐܘܣ ܐܱܚܘܗ_ܝ ܘܝܱܥܩܘܒ݂ ܒܱ݁ܪ ܙܱܒ݂ܕ݂ܱܝ ܘܝܘܚܱܢܢ ܐܱܚܘܗ_ܝ
Matthew 10:3 ܘܦ݂ܻܝܠܻܝܦ݁ܘܣ ܘܒ݂ܱܪ-ܬ݁ܘܠܡܱܝ ܘܬ݂ܐܘܡܱܐ ܘܡܱܬܱ݁ܝ ܡܟ݂ܣܐ ܘܝܱܥܩܘܒ݂ ܒܱ݁ܪ ܚܱܠܦ݂ܱܝ ܘܠܱܒܻ݁ܝ ܕ݁ܐܬ݂ܟܱ݁ܢܻܝ ܬܱ݁ܕ݂ܱܝ
Matthew 10:4 ܘܫܡܥܘܢ ܩܢܢܝܐ ܘܻܝܗܘܕ݂ܐ ܣܟ݂ܱܪܝܘܛܐ ܗܱܘ ܕܱ݁ܐܫܠܡܗ
Matthew 10:5 ܠܗܠܝܢ ܬ݁ܪܥܣܱܪ ܫܱܕܱ݁ܪ ܝܫܘܥ ܘܦ݂ܱܩܕ݂ ܐܢܘܢ ܘܐܡܱܪ ܒ݁ܐܘܪܚܐ ܕ݁ܚܱܢܦ݂ܐ ܠܐ ܬܻ݁ܐܙܠ_ܘܢ ܘܠܱܡܕ݂ܻܝܢ_ܬ݁ܐ ܕ݁ܫܡܪܝܐ ܠܐ ܬ݁ܥܠܘܢ
Matthew 10:6 ܙܠܘ ܠܟ݂ܘܢ ܕ݁ܝܢ ܝܱܬܻ݁ܝܪܐܝܻܬ݂ ܠܘܬ݂ ܥܪܒ݁ܐ ܕ݁ܐܒ݂ܱܕ݂ܘ ܡܢ ܒ݁ܝܬ݂ ܝܻܣܪܝܠ
Matthew 10:7 ܘܟ݂ܱܕ݂ ܐܙܻܠ_ܝܢ ܐܢ_ܬ݁ܘܢ ܐܱܟ݂ܪܙܘ ܘܐܡܱܪܘ ܕ݁ܩܪܒܱ݁ܬ݂ ܡܱܠܟ݁ܘܬ݂ܐ ܕܱ݁ܫܡܱܝܐ
Matthew 10:8 ܟ݁ܪܻܝܗܐ ܐܱܣܱܘ ܘܓ݂ܱܪܒ݁ܐ ܕܱ݁ܟܱ݁ܘ ܘܕ݂ܱܝܘܐ ܐܱܦ݁ܩܘ ܡܱܓ݁ܢ ܢܣܱܒ݂ܬ݁ܘܢ ܡܱܓ݁ܢ ܗܱܒ݂ܘ
Matthew 10:9 ܠܐ ܬ݁ܩܢܘܢ ܕܱ݁ܗܒ݂ܐ ܘܠܐ ܣܻܐܡܐ ܘܠܐ ܢܚܫܐ ܒ݁ܟ݂ܻܝܣܱܝܟ݁ܘܢ
Matthew 10:10 ܘܠܐ ܬܱ݁ܪܡܠܐ ܠܐܘܪܚܐ ܘܠܐ ܬܱ݁ܪܬ݁ܝܢ ܟ݁ܘܬܻ݁ܝܢܝܢ ܘܠܐ ܡܣܢܐ ܘܠܐ ܫܱܒ݂ܛܐ ܫܘܐ ܗ_ܘ ܓ݁ܝܪ ܦ݁ܥܠܐ ܣܱܝܒ݁ܪܬ݁ܗ
Matthew 10:11 ܠܱܐܝܕ݂ܐ ܕ݁ܝܢ ܡܕ݂ܻܝܢ_ܬ݁ܐ ܐܱܘ ܩܪܻܝܬ݂ܐ ܕ݁ܥܐܠܻܝܢ ܐܢ_ܬ݁ܘܢ ܠܗ ܫܱܐܠܘ ܡܱܢܘ ܫܘܐ ܒ݁ܗ ܘܬ݂ܱܡܢ ܗܘܱܘ ܥܕ݂ܱܡܐ ܕ݁ܢܦ݂ܩܻܝܢ ܐܢ_ܬ݁ܘܢ
Matthew 10:12 ܘܡܐ ܕ݁ܥܐܠܻܝܢ ܐܢ_ܬ݁ܘܢ ܠܒ݂ܱܝܬ݁ܐ ܫܱܐܠܘ ܫܠܡܗ ܕ݁ܒ݂ܱܝܬ݁ܐ
Matthew 10:13 ܘܐܢ ܗܘ ܕ݁ܫܘܐ ܒܱ݁ܝܬ݁ܐ ܫܠܡܟ݂ܘܢ ܢܻܐܬ݂ܐ ܥܠܱܘܗ_ܝ ܐܢ ܕ݁ܝܢ ܠܐ ܫܘܐ ܫܠܡܟ݂ܘܢ ܥܠܱܝܟ݁ܘܢ ܢܦ݂ܢܐ
Matthew 10:14 ܡܱܢ ܕ݁ܠܐ ܕ݁ܝܢ ܡܩܱܒ݁ܠ ܠܟ݂ܘܢ ܘܠܐ ܫܡܱܥ ܡܠܱܝܟ݁ܘܢ ܟܱ݁ܕ݂ ܢܦ݂ܩܻܝܢ ܐܢ_ܬ݁ܘܢ ܡܢ ܒܱ݁ܝܬ݁ܐ ܐܱܘ ܡܢ ܩܪܻܝܬ݂ܐ ܗܝ ܦ݁ܨܘ ܚܠܐ ܡܢ ܪܓ݂ܠܱܝܟ݁ܘܢ
Matthew 10:15 ܘܱܐܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܠܱܐܪܥܐ ܕܱ݁ܣܕ݂ܘܡ ܘܱܕ݂ܥܱܡܘܪܐ ܢܗܘܐ ܢܻܝܚ ܒ݁ܝܱܘܡܐ ܕ݁ܕ݂ܻܝܢܐ ܐܱܘ ܠܱܡܕ݂ܻܝܢ_ܬ݁ܐ ܗܝ
Matthew 10:16 ܗܐ ܐܢܐ ܡܫܱܕܱ݁ܪ ܐ_ܢܐ ܠܟ݂ܘܢ ܐܱܝܟ݂ ܐܡܪܐ ܒܱ݁ܝܢܱܝ ܕܻ݁ܐܒ݂ܐ ܗܘܱܘ ܗܟ݂ܻܝܠ ܚܱܟܻ݁ܝܡܐ ܐܱܝܟ݂ ܚܘܱܘܬ݂ܐ ܘܬ݂ܱܡܻܝܡܐ ܐܱܝܟ݂ ܝܱܘܢܐ
Matthew 10:17 ܐܙܕܱ݁ܗ_ܪܘ ܕ݁ܝܢ ܡܢ ܒ݁ܢܱܝܢܫܐ ܡܱܫܠܡܻܝܢ ܠܟ݂ܘܢ ܓ݁ܝܪ ܠܒ݂ܝܬ݂ ܕܱ݁ܝܢܐ ܘܒ݂ܱܟ݂ܢܘܫܬ݂ܗܘܢ ܢܢܱܓ݁ܕ݂ܘܢܟ݂ܘܢ
Matthew 10:18 ܘܱܩܕ݂ܡ ܗܻܓ݂ܡܘܢܐ ܘܡܱܠܟ݁ܐ ܡܩܱܪܒ݂ܻܝܢ ܠܟ݂ܘܢ ܡܛܠܬ݂ܝ ܠܣܗܕ݁ܘܬ݂ܐ ܕܻ݁ܝܠܗܘܢ ܘܱܕ݂ܥܱܡ_ܡܐ
Matthew 10:19 ܐܡܱܬ݂ܝ ܕ݁ܝܢ ܕ݁ܢܱܫܠܡܘܢܟ݂ܘܢ ܠܐ ܬܻ݁ܐܨܦ݁ܘܢ ܐܱܝܟܱ݁ܢܐ ܐܱܘ ܡܢܐ ܬ݁ܡܱܠܠܘܢ ܡܬ݂ܻܝܗܒ݂ ܠܟ݂ܘܢ ܓ݁ܝܪ ܒ݁ܗܝ ܫܥܬ݂ܐ ܡܐ ܕܱ݁ܬ݂ܡܱܠܠܘܢ
Matthew 10:20 ܠܐ ܗ_ܘܐ ܓ݁ܝܪ ܐܱܢ_ܬ݁ܘܢ ܡܡܱܠܠܻܝܢ ܐܠܐ ܪܘܚܐ ܕܱ݁ܐܒ݂ܘܟ݂ܘܢ ܡܡܱܠܠܐ ܒ݁ܟ݂ܘܢ
Matthew 10:21 ܢܱܫܠܡ ܕ݁ܝܢ ܐܱܚܐ ܠܱܐܚܘܗ_ܝ ܠܡܱܘܬ݁ܐ ܘܱܐܒ݂ܐ ܠܱܒ݂ܪܗ ܘܱܢܩܘܡܘܢ ܒ݁ܢܱܝܐ ܥܱܠ ܐܱܒ݂ܗܱܝܗܘܢ ܘܱܢܡܻܝܬ݂ܘܢ ܐܢܘܢ
Matthew 10:22 ܘܬ݂ܗܘܘܢ ܣܢܻܝܐܝܻܢ ܡܢ ܟ݁ܠܢܫ ܡܛܠ ܫܡܝ ܐܱܝܢܐ ܕ݁ܝܢ ܕܱ݁ܢܣܱܝܒܱ݁ܪ ܥܕ݂ܱܡܐ ܠܚܱܪܬ݂ܐ ܗܘ ܢܻܚܐ
Matthew 10:23 ܡܐ ܕ݁ܪܕ݂ܦܻ݁ܝܢ ܠܟ݂ܘܢ ܕ݁ܝܢ ܒܱ݁ܡܕ݂ܻܝܢ_ܬ݁ܐ ܗܕ݂ܐ ܥܪܘܩܘ ܠܟ݂ܘܢ ܠܱܐ_ܚܪܻܬ݂ܐ ܐܱܡܻܝܢ ܓ݁ܝܪ ܐܡܱܪ ܐ_ܢܐ ܠܟ݂ܘܢ ܕ݁ܠܐ ܬ݁ܫܱܠܡܘܢ ܐܢܝܢ ܟ݁ܠܗܝܢ ܡܕ݂ܻܝܢܬ݂ܐ ܕ݁ܒ݂ܝܬ݂ ܐܻܝܣܪܝܠ ܥܕ݂ܱܡܐ ܕ݁ܢܻܐܬ݂ܐ ܒ݁ܪܗ ܕ݁ܐ_ܢܫܐ
Matthew 10:24 ܠܱܝܬ݁ ܬܱ݁ܠܡܻܝܕ݂ܐ ܕ݁ܝܱܬܻ݁ܝܪ ܡܢ ܪܱܒ݁ܗ ܘܠܐ ܥܱܒ݂ܕ݁ܐ ܡܢ ܡܪܗ
Matthew 10:25 ܣܦ݂ܩ ܠܗ ܠܬ݂ܱܠܡܻܝܕ݂ܐ ܕ݁ܢܗܘܐ ܐܱܝܟ݂ ܪܱܒ݁ܗ ܘܱܠܥܱܒ݂ܕ݁ܐ ܐܱܝܟ݂ ܡܪܗ ܐܢ ܠܡܪܗ ܕ݁ܒ݂ܱܝܬ݁ܐ ܩܪܱܘ ܒ݁ܥܠܙܒ݂ܘܒ݂ ܚܱܕ݂ ܟ݁ܡܐ ܠܱܒ݂ܢܱܝ ܒܱ݁ܝܬ݁ܗ
Matthew 10:26 ܠܐ ܗܟ݂ܻܝܠ ܬ݁ܕ݂ܚܠܘܢ ܡܢܗܘܢ ܠܱܝܬ݁ ܓ݁ܝܪ ܡܕ݁ܡ ܕܱ݁ܟ݂ܣܐ ܕ݁ܠܐ ܢܬ݂ܓ݁ܠܐ ܘܕ݂ܱܡܛܱܫܱܝ ܕ݁ܠܐ ܢܬ݂ܻܝܕ݂ܱܥ
Matthew 10:27 ܡܕ݁ܡ ܕ݁ܐܡܱܪ ܐ_ܢܐ ܠܟ݂ܘܢ ܒ݁ܚܫܘܟ݂ܐ ܐܘܡܪܘܗ_ܝ ܐܱܢ_ܬ݁ܘܢ ܒ݁ܢܱܗܻܝܪܐ ܘܡܕ݁ܡ ܕ݁ܒ݂ܐܕ݂ܢܱܝܟ݁ܘܢ ܫܡܥܻܝܢ ܐܢ_ܬ݁ܘܢ ܐܱܟ݂ܪܙܘ ܥܱܠ ܐܓ݁ܪܐ
Matthew 10:28 ܘܠܐ ܬ݁ܕ݂ܚܠܘܢ ܡܢ ܐܱܝܠܝܢ ܕ݁ܩܛܠܻܝܢ ܦܱ݁ܓ݂ܪܐ ܢܱܦ݂ܫܐ ܕ݁ܝܢ ܠܐ ܡܫܟ݁ܚܻܝܢ ܠܡܩܛܱܠ ܕ݁ܚܱܠܘ ܕ݁ܝܢ ܝܱܬܻ݁ܝܪܐܝܻܬ݂ ܡܢ ܡܱܢ ܕ݁ܡܫܟܱ݁ܚ ܕܱ݁ܠܢܱܦ݂ܫܐ ܘܱܠܦ݂ܱܓ݂ܪܐ ܢܱܘܒ݁ܕ݂ ܒ݁ܓ݂ܻܗܱܢܐ
Matthew 10:29 ܠܐ ܬܱ݁ܪܬ݁ܝܢ ܨܦ݁ܪܻܝܢ ܡܙܕܱ݁ܒ݁ܢܢ ܒܱ݁ܐܣܪ ܘܱܚܕ݂ܐ ܡܢܗܝܢ ܒ݁ܠܥܕ݂ ܡܢ ܐܱܒ݂ܘܟ݂ܘܢ ܠܐ ܢܦ݂ܠܐ ܥܱܠ ܐܱܪܥܐ
Matthew 10:30 ܕܻ݁ܝܠܟ݂ܘܢ ܕ݁ܝܢ ܐܦ݂ ܡܢܐ ܕ݁ܪܻܫܟ݂ܘܢ ܟ݁ܠܗܝܢ ܡܱܢܝܢ ܐܢܝܢ
Matthew 10:31 ܠܐ ܗܟ݂ܻܝܠ ܬ݁ܕ݂ܚܠܘܢ ܡܢ ܨܦ݂ܪܐ ܣܱܓܻ݁ܝܐܬ݂ܐ ܡܝܱܬ݁ܪܻܝܢ ܐܢ_ܬ݁ܘܢ
Matthew 10:32 ܟ݁ܠܢܫ ܗܟ݂ܻܝܠ ܕ݁ܢܱܘܕ݁ܐ ܒܻ݁ܝ ܩܕ݂ܡ ܒ݁ܢܱܝܢܫܐ ܐܱܘܕ݁ܐ ܒ݁ܗ ܐܦ݂ ܐܢܐ ܩܕ݂ܡ ܐܒ݂ܝ ܕ݁ܒ݂ܱܫܡܱܝܐ
Matthew 10:33 ܡܱܢ ܕ݁ܝܢ ܕ݁ܢܟ݂ܦ݁ܘܪ ܒܻ݁ܝ ܩܕ݂ܡ ܒ݁ܢܱܝܢܫܐ ܐܟ݂ܦ݁ܘܪ ܒ݁ܗ ܐܦ݂ ܐܢܐ ܩܕ݂ܡ ܐܒ݂ܝ ܕ݁ܒ݂ܱܫܡܱܝܐ
Matthew 10:34 ܠܐ ܬ݁ܣܒ݁ܪܘܢ ܕ݁ܐܬ݂ܻܝܬ݂ ܕܱ݁ܐܪܡܐ ܫܱܝܢܐ ܒܱ݁ܐܪܥܐ ܠܐ ܐܬ݂ܻܝܬ݂ ܕܱ݁ܐܪܡܐ ܫܱܝܢܐ ܐܠܐ ܚܱܪܒ݁ܐ
Matthew 10:35 ܐܬ݂ܻܝܬ݂ ܓ݁ܝܪ ܕ݁ܐܦ݂ܠܘܓ݂ ܓܱ݁ܒ݂ܪܐ ܥܱܠ ܐܱܒ݂ܘܗ_ܝ ܘܒ݂ܱܪܬ݂ܐ ܥܱܠ ܐܡܗ ܘܟ݂ܱܠܬ݂ܐ ܥܱܠ ܚܡܬ݂ܗ
Matthew 10:36 ܘܱܒ݂ܥܠܕ݁ܒ݂ܒ݂ܱܘܗ_ܝ ܕ݁ܓ݂ܱܒ݂ܪܐ ܒ݁ܢܱܝ ܒܱ݁ܝܬ݁ܗ
Matthew 10:37 ܡܱܢ ܕ݁ܪܚܡ ܐܱܒ݂ܐ ܐܱܘ ܐܡܐ ܝܱܬܻ݁ܝܪ ܡܢ ܕ݁ܠܻܝ ܠܐ ܫܘܐ ܠܻܝ ܘܡܱܢ ܕ݁ܪܚܡ ܒ݁ܪܐ ܐܱܘ ܒܱ݁ܪܬ݂ܐ ܝܱܬܻ݁ܝܪ ܡܢ ܕ݁ܠܻܝ ܠܐ ܫܘܐ ܠܻܝ
Matthew 10:38 ܘܟ݂ܠ ܕ݁ܠܐ ܫܩܠ ܙܩܻܝܦ݂ܗ ܘܐܬ݂ܐ ܒ݁ܬ݂ܱܪܝ ܠܐ ܫܘܐ ܠܻܝ
Matthew 10:39 ܡܱܢ ܕ݁ܐܫܟܱ݁ܚ ܢܱܦ݂ܫܗ ܢܱܘܒ݁ܕ݂ܻܝܗ ܘܡܱܢ ܕ݁ܢܱܘܒ݁ܕ݂ ܢܱܦ݂ܫܗ ܡܛܠܬ݂ܝ ܢܫܟ݁ܚܻܝܗ
Matthew 10:40 ܡܱܢ ܕܱ݁ܡܩܱܒ݁ܠ ܠܟ݂ܘܢ ܠܻܝ ܡܩܱܒ݁ܠ ܘܡܱܢ ܕ݁ܠܻܝ ܡܩܱܒ݁ܠ ܠܡܱܢ ܕ݁ܫܱܠܚܱܢܝ ܡܩܱܒ݁ܠ
Matthew 10:41 ܡܱܢ ܕܱ݁ܡܩܱܒ݁ܠ ܢܒ݂ܻܝܐ ܒ݁ܫܡ ܢܒ݂ܻܝܐ ܐܱܓ݂ܪܐ ܕܱ݁ܢܒ݂ܻܝܐ ܢܣܒ݂ ܘܡܱܢ ܕܱ݁ܡܩܱܒ݁ܠ ܙܱܕܻ݁ܝܩܐ ܒ݁ܫܡ ܙܱܕܻ݁ܝܩܐ ܐܱܓ݂ܪܐ ܕ݁ܙܱܕܻ݁ܝܩܐ ܢܣܒ݂
Matthew 10:42 ܘܟ݂ܠ ܕ݁ܡܱܫܩܐ ܠܚܱܕ݂ ܡܢ ܗܠܝܢ ܙܥܘܪܐ ܟ݁ܣܐ ܕ݁ܩܱܪܻܝܪܐ ܒܱ݁ܠܚܘܕ݂ ܒܱ݁ܫܡܐ ܕ݁ܬ݂ܱܠܡܻܝܕ݂ܐ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܠܐ ܢܱܘܒ݁ܕ݂ ܐܱܓ݂ܪܗ
Matthew 11:1 ܘܱܗܘܐ ܕ݁ܟ݂ܱܕ݂ ܫܱܠܡ ܝܫܘܥ ܠܱܡܦ݂ܱܩܕ݂ܘ ܠܱܬ݂ܪܥܣܱܪ ܬܱ݁ܠܡܻܝܕ݂ܱܘܗ_ܝ ܫܱܢܻܝ ܡܢ ܬܱ݁ܡܢ ܠܡܱܠܦ݂ܘ ܘܱܠܡܱܟ݂ܪܙܘ ܒܱ݁ܡܕ݂ܻܝܢܬ݂ܗܘܢ
Matthew 11:2 ܝܘܚܱܢܢ ܕ݁ܝܢ ܟܱ݁ܕ݂ ܫܡܱܥ ܒ݁ܝܬ݂ ܐܱܣܻܝܪܐ ܥܒ݂ܕ݂ܱܘܗ_ܝ ܕܱ݁ܡܫܻܝܚܐ ܫܱܕܱ݁ܪ ܒ݁ܝܱܕ݂ ܬܱ݁ܠܡܻܝܕ݂ܱܘܗ_ܝ
Matthew 11:3 ܘܐܡܱܪ ܠܗ ܐܱܢ_ܬ݁ ܗ_ܘ ܗܱܘ ܕ݁ܐܬ݂ܐ ܐܱܘ ܠܱܐ_ܚܪܻܝܢ ܗ_ܘ ܡܣܱܟ݁ܝܢ ܐܢܱܚܢܱܢ
Matthew 11:4 ܥܢܐ ܝܫܘܥ ܘܐܡܱܪ ܠܗܘܢ ܙܠܘ ܐܫܬܱ݁ܥܱܘ ܠܝܘܚܱܢܢ ܐܱܝܠܝܢ ܕ݁ܫܡܥܻܝܢ ܐܢ_ܬ݁ܘܢ ܘܚܙܝܢ
Matthew 11:5 ܣܡܱܝܐ ܚܙܝܢ ܘܱܚܓ݂ܻܝܪܐ ܡܗܱܠܟ݂ܻܝܢ ܘܓ݂ܱܪܒ݁ܐ ܡܬ݁ܕܱ݁ܟ݁ܝܢ ܘܚܱܪܫܐ ܫܡܥܻܝܢ ܘܡܻܝܬ݂ܐ ܩܝܡܻܝܢ ܘܡܣܟܻ݁ܢܐ ܡܣܬܱ݁ܒ݁ܪܻܝܢ
Matthew 11:6 ܘܛܘܒ݂ܱܘܗ_ܝ ܠܱܐܝܢܐ ܕ݁ܠܐ ܢܬ݂ܟ݁ܫܠ ܒܻ݁ܝ
Matthew 11:7 ܟܱ݁ܕ݂ ܕ݁ܝܢ ܐܙܱܠܘ ܫܱܪܻܝ ܝܫܘܥ ܠܡܻܐܡܱܪ ܠܟ݂ܢܫܐ ܥܱܠ ܝܘܚܱܢܢ ܡܢܐ ܢܦ݂ܱܩܬ݁ܘܢ ܠܚܘܪܒ݁ܐ ܠܡܚܙܐ ܩܱܢܝܐ ܕ݁ܡܢ ܪܘܚܐ ܡܬ݁ܬ݁ܙܻܝܥ
Matthew 11:8 ܘܐܠܐ ܡܢܐ ܢܦ݂ܱܩܬ݁ܘܢ ܠܡܚܙܐ ܓܱ݁ܒ݂ܪܐ ܕ݁ܢܱܚܬ݁ܐ ܪܱܟܻ݁ܝܟ݂ܐ ܠܒ݂ܻܝܫ ܗܐ ܐܱܝܠܝܢ ܕ݁ܪܱܟܻ݁ܝܟ݂ܐ ܠܒ݂ܻܝܫܻܝܢ ܒ݁ܝܬ݂ ܡܱܠܟ݁ܐ ܐܢܘܢ
Matthew 11:9 ܘܐܠܐ ܡܢܐ ܢܦ݂ܱܩܬ݁ܘܢ ܠܡܚܙܐ ܢܒ݂ܻܝܐ ܐܻܝܢ ܐܡܱܪ ܐ_ܢܐ ܠܟ݂ܘܢ ܘܝܱܬܻ݁ܝܪ ܡܢ ܢܒ݂ܻܝܐ
Matthew 11:10 ܗܢܱܘ ܓ݁ܝܪ ܕܱ݁ܥܠܱܘܗ_ܝ ܟ݁ܬ݂ܻܝܒ݂ ܕ݁ܗܐ ܐܢܐ ܡܫܱܕܱ݁ܪ ܐ_ܢܐ ܡܱܠܱܐܟ݂ܝ ܩܕ݂ܡ ܦܱ݁ܪܨܘܦ݁ܟ݂ ܕ݁ܢܱܬ݂ܩܢ ܐܘܪܚܐ ܩܕ݂ܡܱܝܟ݁
Matthew 11:11 ܐܱܡܻܝܢ ܐܡܱܪܢܐ ܠܟ݂ܘܢ ܕ݁ܠܐ ܩܡ ܒܻ݁ܝܠܻܝܕ݂ܱܝ ܢܫܐ ܕ݁ܪܱܒ݁ ܡܢ ܝܘܚܱܢܢ ܡܱܥܡܕ݂ܢܐ ܙܥܘܪܐ ܕ݁ܝܢ ܒ݁ܡܱܠܟ݁ܘܬ݂ ܫܡܱܝܐ ܪܱܒ݂ ܗ_ܘ ܡܢܗ
Matthew 11:12 ܡܢ ܝܱܘܡܱܝ ܝܘܚܱܢܢ ܕ݁ܝܢ ܡܱܥܡܕ݂ܢܐ ܘܱܥܕ݂ܱܡܐ ܠܗܫܐ ܡܱܠܟ݁ܘܬ݂ܐ ܕܱ݁ܫܡܱܝܐ ܒܱ݁ܩܛܻܝܪܐ ܡܬ݁ܕܱ݁ܒ݂ܪܐ ܘܱܩܛܻܝܪܢܐ ܡܚܱܛܦ݂ܻܝܢ ܠܗ
Matthew 11:13 ܟ݁ܠܗܘܢ ܓ݁ܝܪ ܢܒ݂ܻܝܐ ܘܐܘܪܝܬ݁ܐ ܥܕ݂ܱܡܐ ܠܝܘܚܱܢܢ ܐܬ݂ܢܱܒܻ݁ܝܘ
Matthew 11:14 ܘܐܢ ܨܒ݂ܝܢ ܐܢ_ܬ݁ܘܢ ܩܱܒ݁ܠܘ ܕ݁ܗܘܝܘ ܐܠܻܝܐ ܕܱ݁ܥܬ݂ܻܝܕ݂ ܠܡܐܬ݂ܐ
Matthew 11:15 ܡܱܢ ܕܻ݁ܐܝܬ݂ ܠܗ ܐܕ݂ܢܐ ܕ݁ܢܫܡܱܥ ܢܫܡܱܥ
Matthew 11:16 ܠܡܱܢ ܕ݁ܝܢ ܐܕܱ݁ܡܻܝܗ ܠܫܱܪܒ݁ܬ݂ܐ ܗܕ݂ܐ ܕ݁ܡܝܐ ܠܱܛܠܝܐ ܕ݁ܝܬ݂ܒܻ݁ܝܢ ܒ݁ܫܘܩܐ ܘܩܥܝܢ ܠܚܱܒ݂ܪܱܝܗܘܢ
Matthew 11:17 ܘܐܡܪܻܝܢ ܙܡܱܪܢ ܠܟ݂ܘܢ ܘܠܐ ܪܱܩܕ݂ܬ݁ܘܢ ܘܐܠܱܝܢ ܠܟ݂ܘܢ ܘܠܐ ܐܱܪܩܕ݂ܬ݁ܘܢ
Matthew 11:18 ܐܬ݂ܐ ܓ݁ܝܪ ܝܘܚܱܢܢ ܕ݁ܠܐ ܐܟ݂ܠ ܘܠܐ ܫܬ݂ܐ ܘܐܡܪܻܝܢ ܕܱ݁ܝܘܐ ܐܻܝܬ݂ ܒ݁ܗ
Matthew 11:19 ܐܬ݂ܐ ܒ݁ܪܗ ܕ݁ܐ_ܢܫܐ ܐܟ݂ܠ ܘܫܬ݂ܐ ܘܐܡܪܻܝܢ ܗܐ ܓܱ݁ܒ݂ܪܐ ܐܟ݁ܘܠܐ ܘܫܬ݂ܐ ܚܱܡܪܐ ܘܪܚܡܐ ܕ݁ܡܟ݂ܣܐ ܘܱܕ݂ܚܱܛܝܐ ܘܐܙܕܱ݁ܕ݁ܩܱܬ݂ ܚܟ݂ܡܬ݂ܐ ܡܢ ܥܒ݂ܕ݂ܝܗ
Matthew 11:20 ܗܝܕ݁ܝܢ ܫܱܪܻܝ ܝܫܘܥ ܠܱܡܚܱܣܕ݂ܘ ܡܕ݂ܻܝܢܬ݂ܐ ܐܱܝܠܝܢ ܕܱ݁ܗܘܱܘ ܒ݁ܗܝܢ ܚܱܝܠܱܘܗ_ܝ ܣܱܓܻ݁ܝܐܐ ܘܠܐ ܬ݁ܒ݂ܘ
Matthew 11:21 ܘܐܡܱܪ ܗ_ܘܐ ܘܝ ܠܟ݂ܝ ܟ݁ܘܪܱܙܻܝܢ ܘܝ ܠܟ݂ܝ ܒ݁ܝܬ݂-ܨܱܝܕ݂ܐ ܕ݁ܐܠܘ ܒ݁ܨܘܪ ܘܱܒ݂ܨܱܝܕ݁ܢ ܗܘܱܘ ܚܱܝܠܐ ܐܱܝܠܝܢ ܕܱ݁ܗܘܱܘ ܒ݁ܟ݂ܝܢ ܟ݁ܒ݂ܱܪ ܕ݁ܝܢ ܒ݁ܣܱܩܐ ܘܱܒ݂ܩܛܡܐ ܬ݁ܒ݂ܘ
Matthew 11:22 ܒ݁ܪܱܡ ܐܡܱܪ ܐ_ܢܐ ܠܟ݂ܝܢ ܕܱ݁ܠܨܘܪ ܘܱܠܨܱܝܕ݁ܢ ܢܗܘܐ ܢܻܝܚ ܒ݁ܝܱܘܡܐ ܕ݁ܕ݂ܻܝܢܐ ܐܱܘ ܠܟ݂ܝܢ
Matthew 11:23 ܘܱܐܢ_ܬ݁ܝ ܟ݁ܦ݂ܱܪܢܱܚܘܡ ܗܝ ܕܱ݁ܥܕ݂ܱܡܐ ܠܱܫܡܱܝܐ ܐܬ݁ܬ݁ܪܻܝܡܬ݁ܝ ܥܕ݂ܱܡܐ ܠܱܫܝܘܠ ܬ݁ܬܱ݁ܚܬ݁ܝܢ ܕ݁ܐܠܘ ܒܱ݁ܣܕ݂ܘܡ ܗܘܱܘ ܚܱܝܠܐ ܐܱܝܠܝܢ ܕܱ݁ܗܘܱܘ ܒ݁ܟ݂ܝ ܩܱܝܡܐ ܗ_ܘܬ݂ ܥܕ݂ܱܡܐ ܠܝܱܘܡܢܐ
Matthew 11:24 ܒ݁ܪܱܡ ܐܡܱܪܢܐ ܠܟ݂ܝ ܕ݁ܠܱܐܪܥܐ ܕܱ݁ܣܕ݂ܘܡ ܢܗܘܐ ܢܻܝܚ ܒ݁ܝܱܘܡܐ ܕ݁ܕ݂ܻܝܢܐ ܐܱܘ ܠܟ݂ܝ
Matthew 11:25 ܒ݁ܗܱܘ ܙܱܒ݂ܢܐ ܥܢܐ ܝܫܘܥ ܘܐܡܱܪ ܡܱܘܕ݁ܐ ܐ_ܢܐ ܠܟ݂ ܐܒ݂ܝ ܡܪܐ ܕܱ݁ܫܡܱܝܐ ܘܕ݂ܱܐܪܥܐ ܕ݁ܟ݂ܱܣܻܝܬ݁ ܗܠܝܢ ܡܢ ܚܱܟܻ݁ܝܡܐ ܘܣܱܟ݁ܘܠܬ݂ܢܐ ܘܱܓ݂ܠܱܝܬ݁ ܐܢܝܢ ܠܝܱܠܘܕ݂ܐ
Matthew 11:26 ܐܻܝܢ ܐܒ݂ܝ ܕ݁ܗܟ݂ܱܢܐ ܗܘܐ ܨܒ݂ܝܢܐ ܩܕ݂ܡܱܝܟ݁
Matthew 11:27 ܟ݁ܠ ܡܕ݁ܡ ܐܫܬ݁ܠܡ ܠܻܝ ܡܢ ܐܒ݂ܝ ܘܠܐ ܐ_ܢܫ ܝܕ݂ܱܥ ܠܱܒ݂ܪܐ ܐܠܐ ܐܢ ܐܱܒ݂ܐ ܐܦ݂ ܠܐ ܠܱܐܒ݂ܐ ܐ_ܢܫ ܝܕ݂ܱܥ ܐܠܐ ܐܢ ܒ݁ܪܐ ܘܱܠܡܱܢ ܕ݁ܨܒ݂ܐ ܒ݁ܪܐ ܕ݁ܢܓ݂ܠܐ
Matthew 11:28 ܬܱ݁ܘ ܠܘܬ݂ܝ ܟ݁ܠܟ݂ܘܢ ܠܱܐܝܐ ܘܱܫܩܻܝܠܱܝ ܡܱܘܒ݁ܠܐ ܘܐܢܐ ܐܱܢܻܝܚܟ݂ܘܢ
Matthew 11:29 ܫܩܘܠܘ ܢܻܝܪܝ ܥܠܱܝܟ݁ܘܢ ܘܻܝܠܱܦ݂ܘ ܡܢܝ ܕ݁ܢܻܝܚ ܐ_ܢܐ ܘܡܱܟܻ݁ܝܟ݂ ܐ_ܢܐ ܒ݁ܠܒ݁ܝ ܘܡܫܟ݁ܚܻܝܢ ܐܢ_ܬ݁ܘܢ ܢܝܚܐ ܠܢܱܦ݂ܫܬ݂ܟ݂ܘܢ
Matthew 11:30 ܢܻܝܪܝ ܓ݁ܝܪ ܒܱ݁ܣܻܝܡ ܗ_ܘ ܘܡܱܘܒܱ݁ܠܝ ܩܱܠܻܝܠܐ ܗ_ܝ
Matthew 12:1 ܒ݁ܗܱܘ ܙܱܒ݂ܢܐ ܡܗܱܠܟ݂ ܗ_ܘܐ ܝܫܘܥ ܒ݁ܫܱܒ݁ܬ݂ܐ ܒ݁ܝܬ݂ ܙܱܪܥܐ ܘܬ݂ܱܠܡܻܝܕ݂ܱܘܗ_ܝ ܟ݁ܦ݂ܢܘ ܘܫܱܪܻܝܘ ܡܠܓܻ݁ܝܢ ܫܒ݁ܠܐ ܘܐܟ݂ܠܻܝܢ
Matthew 12:2 ܦ݁ܪܻܝܫܐ ܕ݁ܝܢ ܟܱ݁ܕ݂ ܚܙܱܘ ܐܢܘܢ ܐܡܪܻܝܢ ܠܗ ܗܐ ܬܱ݁ܠܡܻܝܕ݂ܱܝܟ݁ ܥܒ݂ܕܻ݁ܝܢ ܡܕ݁ܡ ܕ݁ܠܐ ܫܱܠܻܝܛ ܠܡܥܒܱ݁ܕ݂ ܒ݁ܫܱܒ݁ܬ݂ܐ
Matthew 12:3 ܗܘ ܕ݁ܝܢ ܐܡܱܪ ܠܗܘܢ ܠܐ ܩܪܱܝܬ݁ܘܢ ܡܢܐ ܥܒ݂ܱܕ݂ ܕܱ݁ܘܻܝܕ݂ ܟܱ݁ܕ݂ ܟ݁ܦ݂ܢ ܘܱܐܝܠܝܢ ܕ݁ܥܱܡܗ
Matthew 12:4 ܐܱܝܟܱ݁ܢܐ ܥܱܠ ܠܒ݂ܱܝܬ݁ܐ ܕܱ݁ܐܠܗܐ ܘܠܱܚܡܐ ܕ݁ܦ݂ܬ݂ܘܪܗ ܕ݁ܡܪܝܐ ܐܟ݂ܱܠ ܗܱܘ ܕ݁ܠܐ ܫܱܠܻܝܛ ܗ_ܘܐ ܠܗ ܠܡܐܟ݂ܱܠ ܘܠܐ ܠܱܐܝܠܝܢ ܕ݁ܥܱܡܗ ܐܠܐ ܐܢ ܠܟ݂ܗܢܐ ܒܱ݁ܠܚܘܕ݂
Matthew 12:5 ܐܱܘ ܠܐ ܩܪܱܝܬ݁ܘܢ ܒ݁ܐܘܪܝܬ݁ܐ ܕ݁ܟ݂ܗܢܐ ܒ݁ܗܱܝܟ݁ܠܐ ܡܱܚܠܻܝܢ ܠܗ ܠܫܱܒ݁ܬ݂ܐ ܘܱܕ݂ܠܐ ܥܕ݂ܠܝ ܐܢܘܢ
Matthew 12:6 ܐܡܱܪ ܐ_ܢܐ ܠܟ݂ܘܢ ܕ݁ܝܢ ܕ݁ܪܱܒ݁ ܡܢ ܗܱܝܟ݁ܠܐ ܐܻܝܬ݂ ܗܪܟ݁ܐ
Matthew 12:7 ܐܠܘ ܕ݁ܝܢ ܝܕ݂ܥܻܝܢ ܗܘܱܝܬ݁ܘܢ ܡܢܱܘ ܚܢܢܐ ܨܒ݂ܐ ܐ_ܢܐ ܘܠܐ ܕ݁ܒ݂ܚܬ݂ܐ ܠܐ ܡܚܱܝܒ݂ܻܝܢ ܗ_ܘܱܝܬ݁ܘܢ ܠܱܐܝܠܝܢ ܕܱ݁ܕ݂ܠܐ ܥܕ݂ܠܝ ܐܢܘܢ
Matthew 12:8 ܡܪܗ ܓ݁ܝܪ ܕ݁ܫܱܒ݁ܬ݂ܐ ܐܻܝܬ݂ܱܘܗ_ܝ ܒ݁ܪܗ ܕ݁ܐ_ܢܫܐ
Matthew 12:9 ܘܫܱܢܻܝ ܡܢ ܬܱ݁ܡܢ ܝܫܘܥ ܘܐܬ݂ܐ ܠܱܟ݂ܢܘܫܬ݁ܗܘܢ
Matthew 12:10 ܘܓ݂ܱܒ݂ܪܐ ܚܱܕ݂ ܐܻܝܬ݂ ܗ_ܘܐ ܬܱ݁ܡܢ ܕ݁ܝܱܒܻ݁ܝܫܐ ܐܻܝܕ݂ܗ ܘܱܡܫܱܐܠܻܝܢ ܗ_ܘܱܘ ܠܗ ܘܐܡܪܻܝܢ ܕ݁ܐܢ ܫܱܠܻܝܛ ܒ݁ܫܱܒ݁ܬ݂ܐ ܠܡܱܐܣܝܘ ܐܱܝܟ݂ ܕ݁ܢܐܟ݂ܠܘܢ ܩܱܪܨܱܘܗ_ܝ
Matthew 12:11 ܗܘ ܕ݁ܝܢ ܐܡܱܪ ܠܗܘܢ ܡܱܢܘ ܡܢܟ݂ܘܢ ܓܱ݁ܒ݂ܪܐ ܕܻ݁ܐܝܬ݂ ܠܗ ܥܪܒ݁ܐ ܚܱܕ݂ ܘܐܢ ܢܦ݂ܠ ܒ݁ܚܱܒ݁ܪܐ ܒ݁ܝܱܘܡܐ ܕ݁ܫܱܒ݁ܬ݂ܐ ܠܐ ܐܚܕ݂ ܘܱܡܩܻܝܡ ܠܗ
Matthew 12:12 ܟ݁ܡܐ ܕ݁ܝܢ ܝܱܬܻ݁ܝܪ ܒܱ݁ܪܢܫܐ ܡܢ ܥܪܒ݁ܐ ܡܕ݂ܝܢ ܫܱܠܻܝܛ ܗ_ܘ ܒ݁ܫܱܒ݁ܬ݂ܐ ܠܡܥܒܱ݁ܕ݂ ܕ݁ܫܱܦܻ݁ܝܪ
Matthew 12:13 ܗܝܕ݁ܝܢ ܐܡܱܪ ܠܗܱܘ ܓܱ݁ܒ݂ܪܐ ܦ݁ܫܘܛ ܐܻܝܕ݂ܟ݂ ܘܱܦ݂ܫܱܛ ܐܻܝܕ݂ܗ ܘܬ݂ܩܢܱܬ݂ ܐܱܝܟ݂ ܚܒ݂ܱܪܬ݁ܗ
Matthew 12:14 ܘܱܢܦ݂ܱܩܘ ܦ݁ܪܻܝܫܐ ܘܡܠܟ݁ܐ ܢܣܱܒ݂ܘ ܥܠܱܘܗ_ܝ ܐܱܝܟ݂ ܕ݁ܢܱܘܒ݁ܕ݂ܘܢܝܗ_ܝ
Matthew 12:15 ܝܫܘܥ ܕ݁ܝܢ ܝܻܕ݂ܱܥ ܘܫܱܢܻܝ ܠܗ ܡܢ ܬܱ݁ܡܢ ܘܐܙܱܠܘ ܒ݁ܬ݂ܪܗ ܟ݁ܢܫܐ ܣܱܓܻ݁ܝܐܐ ܘܱܐܣܻܝ ܠܟ݂ܠܗܘܢ
Matthew 12:16 ܘܱܟ݂ܐܐ ܒ݁ܗܘܢ ܕ݁ܠܐ ܢܓ݂ܠܘܢܝܗ_ܝ
Matthew 12:17 ܕ݁ܢܬ݂ܡܱܠܐ ܡܕ݁ܡ ܕ݁ܐܬ݂ܐܡܱܪ ܒ݁ܝܱܕ݂ ܐܫܱܥܝܐ ܢܒ݂ܻܝܐ ܕ݁ܐܡܱܪ
Matthew 12:18 ܗܐ ܥܱܒ݂ܕ݁ܝ ܕ݁ܐܨܛܒ݂ܻܝܬ݂ ܒ݁ܗ ܚܱܒܻ݁ܝܒ݂ܝ ܕ݁ܣܘܚܱܬ݂ ܒ݁ܗ ܢܱܦ݂ܫܝ ܪܘܚܝ ܐܣܻܝܡ ܥܠܱܘܗ_ܝ ܘܕ݂ܻܝܢܐ ܠܥܱܡ_ܡܐ ܢܱܟ݂ܪܙ
Matthew 12:19 ܠܐ ܢܬ݂ܚܪܐ ܘܠܐ ܢܩܥܐ ܘܠܐ ܐ_ܢܫ ܢܫܡܱܥ ܩܠܗ ܒ݁ܫܘܩܐ
Matthew 12:20 ܩܱܢܝܐ ܪܥܻܝܥܐ ܠܐ ܢܬ݂ܒܱ݁ܪ ܘܱܫܪܓ݂ܐ ܕܱ݁ܡܛܱܦ݂ܛܦ݂ ܠܐ ܢܱܕ݂ܥܟ݂ ܥܕ݂ܱܡܐ ܕ݁ܢܱܦ݁ܩ ܕܻ݁ܝܢܐ ܠܙܟ݂ܘܬ݂ܐ
Matthew 12:21 ܘܒ݂ܱܫܡܗ ܥܱܡ_ܡܐ ܢܣܱܒ݁ܪܘܢ
Matthew 12:22 ܗܝܕ݁ܝܢ ܩܱܪܒ݂ܘ ܠܗ ܕܱ݁ܝܘܢܐ ܚܱܕ݂ ܕܱ݁ܚܪܫ ܘܱܥܘܻܝܪ ܘܱܐܣܝܗ ܐܱܝܟܱ݁ܢܐ ܕ݁ܚܱܪܫܐ ܘܣܱܡܝܐ ܢܡܱܠܠ ܘܢܚܙܐ
Matthew 12:23 ܘܡܬ݁ܕܱ݁ܡܪܻܝܢ ܗ_ܘܱܘ ܟ݁ܠܗܘܢ ܟ݁ܢܫܐ ܘܐܡܪܻܝܢ ܕܱ݁ܠܡܐ ܗܢܱܘ ܒ݁ܪܗ ܕ݁ܕ݂ܱܘܻܝܕ݂
Matthew 12:24 ܦ݁ܪܻܝܫܐ ܕ݁ܝܢ ܟܱ݁ܕ݂ ܫܡܱܥܘ ܐܡܪܻܝܢ ܗܢܐ ܠܐ ܡܱܦ݁ܩ ܫܻܐܕ݂ܐ ܐܠܐ ܒܱ݁ܒ݂ܥܠܙܒ݂ܘܒ݂ ܪܻܫܐ ܕ݁ܕ݂ܱܝܘܐ
Matthew 12:25 ܝܫܘܥ ܕ݁ܝܢ ܝܻܕ݂ܱܥ ܡܱܚܫܒ݂ܬ݂ܗܘܢ ܘܐܡܱܪ ܠܗܘܢ ܟ݁ܠ ܡܱܠܟ݁ܘ ܕ݁ܬ݂ܬ݂ܦܱ݁ܠܱܓ݂ ܥܱܠ ܢܱܦ݂ܫܗ ܬ݁ܚܪܱܒ݂ ܘܟ݂ܠ ܒܱ݁ܝ ܘܱܡܕ݂ܻܝܢܐ ܕ݁ܢܬ݂ܦܱ݁ܠܱܓ݂ ܥܱܠ ܢܱܦ݂ܫܗ ܠܐ ܢܩܘܡ
Matthew 12:26 ܘܐܢ ܣܛܢܐ ܠܣܛܢܐ ܡܱܦ݁ܩ ܥܱܠ ܢܱܦ݂ܫܗ ܐܬ݂ܦܱ݁ܠܱܓ݂ ܐܱܝܟܱ݁ܢܐ ܗܟ݂ܻܝܠ ܩܝܡܐ ܡܱܠܟ݁ܘܬ݂ܗ
Matthew 12:27 ܘܐܢ ܐܢܐ ܒܱ݁ܒ݂ܥܠܙܒ݂ܘܒ݂ ܡܱܦ݁ܩ ܐ_ܢܐ ܕܱ݁ܝܘܐ ܒ݁ܢܱܝܟ݁ܘܢ ܒ݁ܡܢܐ ܡܱܦ݁ܩܻܝܢ ܠܗܘܢ ܡܛܠ ܗܢܐ ܗܢܘܢ ܢܗܘܘܢ ܠܟ݂ܘܢ ܕܱ݁ܝܢܐ
Matthew 12:28 ܘܐܢ ܒ݁ܪܘܚܐ ܕܱ݁ܐܠܗܐ ܐܢܐ ܡܱܦ݁ܩ ܐ_ܢܐ ܕܱ݁ܝܘܐ ܩܪܒܱ݁ܬ݂ ܠܗ ܥܠܱܝܟ݁ܘܢ ܡܱܠܟ݁ܘܬ݂ܐ ܕܱ݁ܐܠܗܐ
Matthew 12:29 ܐܱܘ ܐܱܝܟܱ݁ܢܐ ܐ_ܢܫ ܡܫܟܱ݁ܚ ܕ݁ܢܥܘܠ ܠܒ݂ܝܬ݂ ܚܱܣܻܝܢܐ ܘܡܐܢܱܘܗ_ܝ ܢܒ݁ܘܙ ܐܠܐ ܐܢ ܠܘܩܕ݂ܱܡ ܢܐܣܪܻܝܘܗ_ܝ ܠܚܱܣܻܝܢܐ ܘܗܝܕ݁ܝܢ ܒܱ݁ܝܬ݁ܗ ܢܒ݁ܘܙ
Matthew 12:30 ܡܱܢ ܕ݁ܠܐ ܗܘܐ ܥܱܡܝ ܠܘܩܒ݂ܱܠܝ ܗ_ܘ ܘܡܱܢ ܕ݁ܠܐ ܟ݁ܢܫ ܥܱܡܝ ܡܒ݂ܱܕ݁ܪܘ ܡܒ݂ܱܕܱ݁ܪ
Matthew 12:31 ܡܛܠ ܗܢܐ ܐܡܱܪ ܐ_ܢܐ ܠܟ݂ܘܢ ܕ݁ܟ݂ܠ ܚܛܗܻܝܢ ܘܓ݂ܘܕ݁ܦ݂ܻܝܢ ܢܫܬܱ݁ܒ݂ܩܘܢ ܠܱܒ݂ܢܱܝܢܫܐ ܓ݁ܘܕ݁ܦ݂ܐ ܕ݁ܝܢ ܕ݁ܥܱܠ ܪܘܚܐ ܠܐ ܢܫܬ݁ܒ݂ܩ ܠܱܒ݂ܢܱܝܢܫܐ
Matthew 12:32 ܘܟ݂ܠ ܡܱܢ ܕ݁ܢܻܐܡܱܪ ܡܠܬ݂ܐ ܥܱܠ ܒ݁ܪܗ ܕ݁ܐ_ܢܫܐ ܢܫܬ݁ܒ݂ܩ ܠܗ ܟ݁ܠ ܕ݁ܝܢ ܕ݁ܥܱܠ ܪܘܚܐ ܕ݁ܩܘܕ݂ܫܐ ܢܻܐܡܱܪ ܠܐ ܢܫܬ݁ܒ݂ܩ ܠܗ ܠܐ ܒ݁ܥܠܡܐ ܗܢܐ ܘܠܐ ܒ݁ܥܠܡܐ ܕܱ݁ܥܬ݂ܻܝܕ݂
Matthew 12:33 ܐܱܘ ܥܒ݂ܕ݂ܘ ܐܻܝܠܢܐ ܫܱܦܻ݁ܝܪܐ ܘܦ݂ܻܐܪܱܘܗ_ܝ ܫܱܦܻ݁ܝܪܐ ܐܱܘ ܥܒ݂ܕ݂ܘ ܐܻܝܠܢܐ ܒܻ݁ܝܫܐ ܘܦ݂ܻܐܪܱܘܗ_ܝ ܒܻ݁ܝܫܐ ܡܢ ܦܻ݁ܐܪܱܘܗ_ܝ ܗܘ ܓ݁ܝܪ ܡܬ݂ܻܝܕ݂ܱܥ ܐܻܝܠܢܐ
Matthew 12:34 ܝܱܠܕ݁ܐ ܕ݁ܐܟ݂ܕ݂ܢܐ ܐܱܝܟܱ݁ܢܐ ܡܫܟ݁ܚܻܝܢ ܐܢ_ܬ݁ܘܢ ܛܒ݂ܬ݂ܐ ܠܱܡܡܱܠܠܘ ܕ݁ܒ݂ܻܝܫܐ ܐܢ_ܬ݁ܘܢ ܡܢ ܬܱ݁ܘܬ݁ܪܱܝ ܠܒ݁ܐ ܓ݁ܝܪ ܡܡܱܠܠ ܦ݁ܘܡܐ
Matthew 12:35 ܓܱ݁ܒ݂ܪܐ ܛܒ݂ܐ ܡܢ ܣܻܝܡܬ݂ܐ ܛܒ݂ܬ݂ܐ ܡܱܦ݁ܩ ܛܒ݂ܬ݂ܐ ܘܓ݂ܱܒ݂ܪܐ ܒܻ݁ܝܫܐ ܡܢ ܣܻܝܡܬ݂ܐ ܒܻ݁ܝܫܬ݂ܐ ܡܱܦ݁ܩ ܒܻ݁ܝܫܬ݂ܐ
Matthew 12:36 ܐܡܱܪ ܐ_ܢܐ ܠܟ݂ܘܢ ܓ݁ܝܪ ܕ݁ܟ݂ܠ ܡܠܐ ܒܱ݁ܛܠܐ ܕ݁ܢܻܐܡܪܘܢ ܒ݁ܢܱܝ ܐ_ܢܫܐ ܢܬ݁ܠܘܢ ܦ݁ܬ݂ܓ݁ܡܗ ܒ݁ܝܱܘܡܐ ܕ݁ܕ݂ܻܝܢܐ
Matthew 12:37 ܡܢ ܡܠܱܝܟ݁ ܓ݁ܝܪ ܬ݁ܙܕܱ݁ܕܱ݁ܩ ܘܡܢ ܡܠܱܝܟ݁ ܬ݁ܬ݂ܚܱܝܱܒ݂
Matthew 12:38 ܗܝܕ݁ܝܢ ܥܢܱܘ ܐ_ܢܫܐ ܡܢ ܣܦ݂ܪܐ ܘܡܢ ܦ݁ܪܻܝܫܐ ܘܐܡܪܻܝܢ ܠܗ ܡܱܠܦ݂ܢܐ ܨܒ݂ܝܢ ܚ_ܢܱܢ ܕ݁ܢܚܙܐ ܡܢܟ݂ ܐܬ݂ܐ
Matthew 12:39 ܗܘ ܕ݁ܝܢ ܥܢܐ ܘܐܡܱܪ ܠܗܘܢ ܫܱܪܒ݁ܬ݂ܐ ܒܻ݁ܝܫܬ݁ܐ ܘܓ݂ܱܝܪܬ݂ܐ ܐܬ݂ܐ ܒ݁ܥܝܐ ܘܐܬ݂ܐ ܠܐ ܬ݁ܬ݂ܻܝܗܒ݂ ܠܗ ܐܠܐ ܐܬ݂ܗ ܕ݁ܝܱܘܢܢ ܢܒ݂ܻܝܐ
Matthew 12:40 ܐܱܝܟܱ݁ܢܐ ܓ݁ܝܪ ܕܱ݁ܗܘܐ ܝܱܘܢܢ ܒ݁ܟ݂ܱܪܣܗ ܕ݁ܢܘܢܐ ܬ݁ܠܬ݂ܐ ܝܱܘܡܻܝܢ ܘܱܬ݂ܠܬ݂ܐ ܠܱܝܠܱܘܢ ܗܟ݂ܱܢܐ ܢܗܘܐ ܒ݁ܪܗ ܕ݁ܐ_ܢܫܐ ܒ݁ܠܒ݁ܗ ܕܱ݁ܐܪܥܐ ܬ݁ܠܬ݂ܐ ܐܻܝܡܡܻܝܢ ܘܱܬ݂ܠܬ݂ܐ ܠܱܝܠܱܘܢ
Matthew 12:41 ܓܱ݁ܒ݂ܪܐ ܢܻܝܢܘܝܐ ܢܩܘܡܘܢ ܒ݁ܕ݂ܻܝܢܐ ܥܱܡ ܫܱܪܒ݁ܬ݂ܐ ܗܕ݂ܐ ܘܱܢܚܱܝܒ݂ܘܢܗ ܕ݁ܗܢܘܢ ܬ݁ܒ݂ܘ ܒ݁ܟ݂ܪܘܙܘܬ݂ܗ ܕ݁ܝܱܘܢܢ ܘܗܐ ܕ݁ܪܱܒ݁ ܡܢ ܝܱܘܢܢ ܬ݁ܢܢ
Matthew 12:42 ܡܱܠܟ݁ܬ݂ܐ ܕ݁ܬ݂ܱܝܡܢܐ ܬ݁ܩܘܡ ܒ݁ܕ݂ܻܝܢܐ ܥܱܡ ܫܱܪܒ݁ܬ݂ܐ ܗܕ݂ܐ ܘܱܬ݂ܚܱܝܒ݂ܻܝܗ ܕ݁ܐܬ݂ܬ݂ ܡܢ ܥܒ݂ܪܝܗ ܕܱ݁ܐܪܥܐ ܕ݁ܬ݂ܫܡܱܥ ܚܟ݂ܡܬ݂ܗ ܕܱ݁ܫܠܝܡܘܢ ܘܗܐ ܕ݁ܝܱܬܻ݁ܝܪ ܡܢ ܫܠܝܡܘܢ ܗܪܟ݁ܐ
Matthew 12:43 ܐܡܱܬ݂ܝ ܕ݁ܝܢ ܕ݁ܪܘܚܐ ܛܱܢܦ݂ܬ݂ܐ ܬ݁ܦ݁ܘܩ ܡܢ ܒܱ݁ܪܢܫܐ ܡܬ݂ܟܱ݁ܪܟ݁ܐ ܒܱ݁ܐܬ݂ܪܱܘܬ݂ܐ ܕ݁ܡܱܝܐ ܠܱܝܬ݁ ܒ݁ܗܘܢ ܘܒ݂ܥܝܐ ܢܝܚܐ ܘܠܐ ܡܫܟ݁ܚܐ
Matthew 12:44 ܗܝܕ݁ܝܢ ܐܡܪܐ ܐܗܦ݁ܘܟ݂ ܠܒ݂ܱܝܬ݁ܝ ܡܢ ܐܱܝܟ݁ܐ ܕ݁ܢܦ݂ܩܬ݂ ܘܐܬ݂ܝܐ ܡܫܟ݁ܚܐ ܕܱ݁ܣܪܻܝܩ ܘܱܚܡܻܝܡ ܘܱܡܨܱܒܱ݁ܬ݂
Matthew 12:45 ܗܝܕ݁ܝܢ ܐܙܠ_ܐ ܕ݁ܒ݂ܪܐ ܥܱܡܗ ܫܒ݂ܱܥ ܪܘܚܐ ܐ_ܚܪܢܝܢ ܕ݁ܡܢܗ ܒܻ݁ܝܫܢ ܘܥܐܠܢ ܘܥܡܪܢ ܒ݁ܗ ܘܗܘܝܐ ܚܱܪܬ݂ܗ ܕ݁ܓ݂ܱܒ݂ܪܐ ܗܱܘ ܒܻ݁ܝܫܐ ܡܢ ܩܱܕ݂ܡܝܬ݁ܗ ܗܟ݂ܱܢܐ ܢܗܘܐ ܠܗ ܠܫܱܪܒ݁ܬ݂ܐ ܗܕ݂ܐ ܒܻ݁ܝܫܬ݁ܐ
Matthew 12:46 ܟܱ݁ܕ݂ ܗܘ ܕ݁ܝܢ ܡܡܱܠܠ ܠܟ݂ܢܫܐ ܐܬ݂ܱܘ ܐܡܗ ܘܱܐܚܱܘܗ_ܝ ܩܝܡܻܝܢ ܠܒ݂ܱܪ ܘܒ݂ܥܝܢ ܕܱ݁ܢܡܱܠܠܘܢ ܥܱܡܗ
Matthew 12:47 ܐܡܱܪ ܠܗ ܕ݁ܝܢ ܐ_ܢܫ ܗܐ ܐܡܟ݂ ܘܱܐܚܱܝܟ݁ ܩܝܡܻܝܢ ܠܒ݂ܱܪ ܘܒ݂ܥܝܢ ܕܱ݁ܢܡܱܠܠܘܢ ܥܱܡܟ݂
Matthew 12:48 ܗܘ ܕ݁ܝܢ ܥܢܐ ܘܐܡܱܪ ܠܡܱܢ ܕ݁ܐܡܱܪ ܠܗ ܡܱܢ ܗ_ܝ ܐܡܝ ܘܡܱܢ ܐܢܘܢ ܐܱܚܱܝ
Matthew 12:49 ܘܱܦ݂ܫܱܛ ܐܻܝܕ݂ܗ ܠܘܬ݂ ܬܱ݁ܠܡܻܝܕ݂ܱܘܗ_ܝ ܘܐܡܱܪ ܗܐ ܐܡܝ ܘܗܐ ܐܱܚܱܝ
Matthew 12:50 ܟ݁ܠܢܫ ܓ݁ܝܪ ܕ݁ܥܒ݂ܕ݂ ܨܒ݂ܝܢܗ ܕ݁ܐܒ݂ܝ ܕ݁ܒ݂ܱܫܡܱܝܐ ܗܘܝܘ ܐܚܝ ܘܚܬ݂ܝ ܘܐܡܝ
Matthew 13:1 ܒ݁ܗܱܘ ܕ݁ܝܢ ܝܱܘܡܐ ܢܦ݂ܱܩ ܝܫܘܥ ܡܢ ܒܱ݁ܝܬ݁ܐ ܘܻܝܬ݂ܒ݂ ܥܱܠ ܝܱܕ݂ ܝܱܡܐ
Matthew 13:2 ܘܐܬ݂ܟܱ݁ܢܱܫܘ ܠܘܬ݂ܗ ܟ݁ܢܫܐ ܣܱܓܻ݁ܝܐܐ ܐܱܝܟ݂ ܕ݁ܢܣܱܩ ܢܬ݁ܒ݂ ܠܗ ܒ݁ܐܠܦ݂ܐ ܘܟ݂ܠܗ ܟ݁ܢܫܐ ܩܐܡ ܗ_ܘܐ ܥܱܠ ܣܦ݂ܪ ܝܱܡܐ
Matthew 13:3 ܘܣܱܓܻ݁ܝ ܡܡܱܠܠ ܗ_ܘܐ ܥܱܡܗܘܢ ܒ݁ܦ݂ܠܐܬ݂ܐ ܘܐܡܱܪ ܗܐ ܢܦ݂ܱܩ ܙܪܘܥܐ ܕ݁ܢܙܪܘܥ
Matthew 13:4 ܘܟ݂ܱܕ݂ ܙܪܱܥ ܐܻܝܬ݂ ܕܱ݁ܢܦ݂ܱܠ ܥܱܠ ܝܱܕ݂ ܐܘܪܚܐ ܘܐܬ݂ܬ݂ ܦ݁ܪܱܚܬ݂ܐ ܘܐܟ݂ܱܠܬ݂ܗ
Matthew 13:5 ܘܱܐ_ܚܪܻܢܐ ܢܦ݂ܱܠ ܥܱܠ ܫܘܥܐ ܐܱܝܟ݁ܐ ܕ݁ܠܱܝܬ݁ ܗ_ܘܐ ܡܕ݂ܪܐ ܣܱܓܻ݁ܝܐܐ ܘܒ݂ܱܪ ܫܥܬ݂ܗ ܫܘܱܚ ܡܛܠ ܕ݁ܠܱܝܬ݁ ܗ_ܘܐ ܥܘܡܩܐ ܕܱ݁ܐܪܥܐ
Matthew 13:6 ܟܱ݁ܕ݂ ܕ݁ܢܱܚ ܕ݁ܝܢ ܫܡܫܐ ܚܱܡ ܘܡܛܠ ܕ݁ܠܱܝܬ݁ ܗ_ܘܐ ܠܗ ܥܩܪܐ ܝܻܒ݂ܫ
Matthew 13:7 ܘܱܐ_ܚܪܻܢܐ ܢܦ݂ܱܠ ܒ݁ܝܬ݂ ܟ݁ܘܒ݁ܐ ܘܱܣܠܩܘ ܟ݁ܘܒ݁ܐ ܘܚܱܢܩܘܗ_ܝ
Matthew 13:8 ܘܱܐ_ܚܪܻܢܐ ܢܦ݂ܱܠ ܒܱ݁ܐܪܥܐ ܛܒ݂ܬ݂ܐ ܘܝܱܗ_ܒ݂ ܦܻ݁ܐܪܐ ܐܻܝܬ݂ ܕܱ݁ܡܐܐ ܘܻܐܝܬ݂ ܕ݁ܫܬܻ݁ܝܢ ܘܻܐܝܬ݂ ܕܱ݁ܬ݂ܠܬ݂ܻܝܢ
Matthew 13:9 ܡܱܢ ܕܻ݁ܐܝܬ݂ ܠܗ ܐܕ݂ܢܐ ܕ݁ܢܫܡܱܥ ܢܫܡܱܥ
Matthew 13:10 ܘܱܩܪܒ݂ܘ ܬܱ݁ܠܡܻܝܕ݂ܱܘܗ_ܝ ܘܐܡܪܻܝܢ ܠܗ ܠܡܢܐ ܒ݁ܦ݂ܠܐܬ݂ܐ ܡܡܱܠܠ ܐܱܢ_ܬ݁ ܥܱܡܗܘܢ
Matthew 13:11 ܗܘ ܕ݁ܝܢ ܥܢܐ ܘܐܡܱܪ ܠܗܘܢ ܕܱ݁ܠܟ݂ܘܢ ܗ_ܘ ܝܻܗܻܝܒ݂ ܠܡܕܱ݁ܥ ܐ_ܪܙܐ ܕ݁ܡܱܠܟ݁ܘܬ݂ܐ ܕܱ݁ܫܡܱܝܐ ܠܗܢܘܢ ܕ݁ܝܢ ܠܐ ܝܻܗܻܝܒ݂
Matthew 13:12 ܠܡܱܢ ܓ݁ܝܪ ܕܻ݁ܐܝܬ݂ ܠܗ ܢܬ݂ܻܝܗܒ݂ ܠܗ ܘܢܬ݂ܝܱܬܱ݁ܪ ܠܗ
Matthew 13:13 ܘܱܠܡܱܢ ܕ݁ܠܱܝܬ݁ ܠܗ ܘܗܱܘ ܕܻ݁ܐܝܬ݂ ܠܗ ܢܫܬ݁ܩܠ ܡܢܗ ܡܛܠ ܗܢܐ ܒ݁ܦ݂ܠܐܬ݂ܐ ܡܡܱܠܠ ܐ_ܢܐ ܥܱܡܗܘܢ ܡܛܠ ܕ݁ܚܙܝܢ ܘܠܐ ܚܙܝܢ ܘܫܡܥܻܝܢ ܘܠܐ ܫܡܥܻܝܢ ܘܠܐ ܡܣܬܱ݁ܟ݁ܠܻܝܢ
Matthew 13:14 ܘܫܠܡܐ ܒ݁ܗܘܢ ܢܒ݂ܻܝܘܬ݂ܗ ܕ݁ܐܫܱܥܝܐ ܕ݁ܐܡܱܪ ܕ݁ܫܡܥܐ ܬ݁ܫܡܥܘܢ ܘܠܐ ܬ݁ܣܬܱ݁ܟ݁ܠܘܢ ܘܡܚܙܐ ܬ݁ܚܙܘܢ ܘܠܐ ܬ݁ܕ݁ܥܘܢ
Matthew 13:15 ܐܬ݂ܥܱܒܻ݁ܝ ܠܗ ܓ݁ܝܪ ܠܒ݁ܗ ܕ݁ܥܱܡܐ ܗܢܐ ܘܒ݂ܐܕ݂ܢܱܝܗܘܢ ܝܱܩܻܝܪܐܝܻܬ݂ ܫܡܱܥܘ ܘܥܱܝܢܱܝܗܘܢ ܥܱܡܨܘ ܕ݁ܠܐ ܢܚܙܘܢ ܒ݁ܥܱܝܢܱܝܗܘܢ ܘܢܫܡܥܘܢ ܒ݁ܐܕ݂ܢܱܝܗܘܢ ܘܢܣܬܱ݁ܟ݁ܠܘܢ ܒ݁ܠܒ݁ܗܘܢ ܘܢܬ݂ܦ݁ܢܘܢ ܘܱܐܣܐ ܐܢܘܢ
Matthew 13:16 ܕܻ݁ܝܠܟ݂ܘܢ ܕ݁ܝܢ ܛܘܒ݂ܱܝܗܝܢ ܠܥܱܝܢܱܝܟ݁ܘܢ ܕ݁ܚܙܝܢ ܘܠܐܕ݂ܢܱܝܟ݁ܘܢ ܕ݁ܫܡܥܢ
Matthew 13:17 ܐܱܡܻܝܢ ܓ݁ܝܪ ܐܡܱܪܢܐ ܠܟ݂ܘܢ ܕ݁ܣܱܓܻ݁ܝܐܐ ܢܒ݂ܻܝܐ ܘܙܱܕܻ݁ܝܩܐ ܐܬ݂ܪܱܓ݂ܪܱܓ݂ܘ ܕ݁ܢܚܙܘܢ ܡܕ݁ܡ ܕ݁ܚܙܝܢ ܐܢ_ܬ݁ܘܢ ܘܠܐ ܚܙܱܘ ܘܱܠܡܫܡܱܥ ܡܕ݁ܡ ܕ݁ܫܡܥܻܝܢ ܐܢ_ܬ݁ܘܢ ܘܠܐ ܫܡܱܥܘ
Matthew 13:18 ܐܱܢ_ܬ݁ܘܢ ܕ݁ܝܢ ܫܡܱܥܘ ܡܱܬ݂ܠܐ ܕ݁ܙܱܪܥܐ
Matthew 13:19 ܟ݁ܠ ܕ݁ܫܡܱܥ ܡܠܬ݂ܐ ܕ݁ܡܱܠܟ݁ܘܬ݂ܐ ܘܠܐ ܡܣܬܱ݁ܟܱ݁ܠ ܒ݁ܗ ܐܬ݂ܐ ܒܻ݁ܝܫܐ ܘܚܛܦ݂ ܡܠܬ݂ܐ ܕܱ݁ܙܪܻܝܥܐ ܒ݁ܠܒ݁ܗ ܗܢܱܘ ܗܱܘ ܕ݁ܥܱܠ ܝܱܕ݂ ܐܘܪܚܐ ܐܙܕ݁ܪܱܥ
Matthew 13:20 ܗܱܘ ܕ݁ܝܢ ܕ݁ܥܱܠ ܫܘܥܐ ܐܙܕ݁ܪܱܥ ܗܱܘ ܗ_ܘ ܕ݁ܫܡܱܥ ܡܠܬ݂ܐ ܘܒ݂ܱܪ ܫܥܬ݂ܗ ܒ݁ܚܱܕ݂ܘܬ݂ܐ ܡܩܱܒ݁ܠ ܠܗ
Matthew 13:21 ܠܱܝܬ݁ ܠܗ ܕ݁ܝܢ ܥܩܪܐ ܒ݁ܗ ܐܠܐ ܕ݁ܙܱܒ݂ܢܐ ܗܘ ܘܡܐ ܕܱ݁ܗܘܐ ܐܘܠܨܢܐ ܐܱܘ ܪܕ݂ܘܦ݂ܝܐ ܡܛܠ ܡܠܬ݂ܐ ܥܓ݂ܱܠ ܡܬ݂ܟ݁ܫܠ
Matthew 13:22 ܗܱܘ ܕ݁ܝܢ ܕ݁ܒ݂ܝܬ݂ ܟ݁ܘܒ݁ܐ ܐܙܕ݁ܪܱܥ ܗܱܘ ܗ_ܘ ܕ݁ܫܡܱܥ ܡܠܬ݂ܐ ܘܪܢܝܐ ܕ݁ܥܠܡܐ ܗܢܐ ܘܛܘܥܝܱܝ ܕ݁ܥܘܬ݂ܪܐ ܚܢܩܻܝܢ ܠܗ ܠܡܠܬ݂ܐ ܘܱܕ݂ܠܐ ܦܻ݁ܐܪܐ ܗܘܝܐ
Matthew 13:23 ܗܱܘ ܕ݁ܝܢ ܕ݁ܥܱܠ ܐܱܪܥܐ ܛܒ݂ܬ݂ܐ ܐܙܕ݁ܪܱܥ ܗܱܘ ܗ_ܘ ܕ݁ܫܡܱܥ ܡܠܱܬ݂ܝ ܘܡܣܬܱ݁ܟܱ݁ܠ ܘܝܗܒ݂ ܦܻ݁ܐܪܐ ܘܥܒ݂ܕ݂ ܐܻܝܬ݂ ܕܱ݁ܡܐܐ ܘܻܐܝܬ݂ ܕ݁ܫܬܻ݁ܝܢ ܘܻܐܝܬ݂ ܕܱ݁ܬ݂ܠܬ݂ܻܝܢ
Matthew 13:24 ܐ_ܚܪܻܢܐ ܡܱܬ݂ܠܐ ܐܱܡܬ݁ܠ ܠܗܘܢ ܘܐܡܱܪ ܕ݁ܡܝܐ ܡܱܠܟ݁ܘܬ݂ܐ ܕܱ݁ܫܡܱܝܐ ܠܓ݂ܱܒ݂ܪܐ ܕܱ݁ܙܪܱܥ ܙܱܪܥܐ ܛܒ݂ܐ ܒܱ݁ܩܪܻܝܬ݂ܗ
Matthew 13:25 ܘܟ݂ܱܕ݂ ܕ݁ܡܟ݂ܘ ܐ_ܢܫܐ ܐܬ݂ܐ ܒ݁ܥܠܕ݁ܒ݂ܒ݂ܗ ܘܱܙܪܱܥ ܙܻܝܙܢܐ ܒܱ݁ܝܢܬ݂ ܚܛܐ ܘܐܙܱܠ
Matthew 13:26 ܟܱ݁ܕ݂ ܕ݁ܝܢ ܝܻܥܐ ܥܣܒ݁ܐ ܘܱܥܒ݂ܱܕ݂ ܦܻ݁ܐܪܐ ܗܝܕ݁ܝܢ ܐܬ݂ܚܙܻܝܘ ܐܦ݂ ܙܻܝܙܢܐ
Matthew 13:27 ܘܱܩܪܒ݂ܘ ܥܱܒ݂ܕܱ݁ܘܗ_ܝ ܕ݁ܡܪܐ ܒܱ݁ܝܬ݁ܐ ܘܐܡܱܪܘ ܠܗ ܡܪܱܢ ܠܐ ܗܐ ܙܱܪܥܐ ܛܒ݂ܐ ܙܪܱܥܬ݁ ܒܱ݁ܩܪܻܝܬ݂ܟ݂ ܡܢ ܐܱܝܡܟ݁ܐ ܐܻܝܬ݂ ܒ݁ܗ ܙܻܝܙܢܐ
Matthew 13:28 ܗܘ ܕ݁ܝܢ ܐܡܱܪ ܠܗܘܢ ܓܱ݁ܒ݂ܪܐ ܒ݁ܥܠܕ݁ܒ݂ܒ݂ܐ ܥܒ݂ܱܕ݂ ܗܕ݂ܐ ܐܡܪܻܝܢ ܠܗ ܥܱܒ݂ܕܱ݁ܘܗ_ܝ ܨܒ݂ܐ ܐܱܢ_ܬ݁ ܢܻܐܙܱܠ ܢܓ݂ܱܒ݁ܐ ܐܢܘܢ
Matthew 13:29 ܗܘ ܕ݁ܝܢ ܐܡܱܪ ܠܗܘܢ ܕܱ݁ܠܡܐ ܟܱ݁ܕ݂ ܡܓ݂ܱܒ݁ܝܢ ܐܢ_ܬ݁ܘܢ ܙܻܝܙܢܐ ܬ݁ܥܩܪܘܢ ܥܱܡܗܘܢ ܐܦ݂ ܚܛܐ
Matthew 13:30 ܫܒ݂ܘܩܘ ܪܒ݂ܝܢ ܬ݁ܪܱܝܗܘܢ ܐܱܟ݂ܚܕ݂ܐ ܥܕ݂ܱܡܐ ܠܱܚܨܕ݂ܐ ܘܱܒ݂ܙܱܒ݂ܢܐ ܕܱ݁ܚܨܕ݂ܐ ܐܡܱܪ ܐ_ܢܐ ܠܚܨܘܕ݂ܐ ܓܱ݁ܒܱ݁ܘ ܠܘܩܕ݂ܱܡ ܙܻܝܙܢܐ ܘܱܐܣܘܪܘ ܐܢܘܢ ܡܐܣܪܝܬ݂ܐ ܕ݁ܢܻܐܩܕ݂ܘܢ ܚܛܐ ܕ݁ܝܢ ܟܱ݁ܢܫܘ ܐܢܝܢ ܠܱܐܘܨܪܱܝ
Matthew 13:31 ܐ_ܚܪܻܢܐ ܡܱܬ݂ܠܐ ܐܱܡܬ݁ܠ ܠܗܘܢ ܘܐܡܱܪ ܕ݁ܡܝܐ ܡܱܠܟ݁ܘܬ݂ܐ ܕܱ݁ܫܡܱܝܐ ܠܱܦ݂ܪܕ݁ܬ݁ܐ ܕ݁ܚܱܪܕ݁ܠܐ ܕܱ݁ܢܣܱܒ݂ ܓܱ݁ܒ݂ܪܐ ܙܱܪܥܗ ܒܱ݁ܩܪܻܝܬ݂ܗ
Matthew 13:32 ܘܗܻܝ ܙܥܘܪܝܐ ܗ_ܝ ܡܢ ܟ݁ܠܗܘܢ ܙܱܪܥܘܢܐ ܡܐ ܕ݁ܝܢ ܕܱ݁ܪܒ݂ܬ݂ ܪܱܒ݁ܐ ܗ_ܝ ܡܢ ܟ݁ܠܗܘܢ ܝܱܪܩܘܢܐ ܘܗܘܝܐ ܐܻܝܠܢܐ ܐܱܝܟ݂ ܕ݁ܬ݂ܻܐܬ݂ܐ ܦ݁ܪܱܚܬ݂ܐ ܕܱ݁ܫܡܱܝܐ ܬܱ݁ܩܢ ܒ݁ܣܱܘܟ݁ܝܗ
Matthew 13:33 ܐ_ܚܪܻܢܐ ܡܱܬ݂ܠܐ ܐܡܱܪ ܠܗܘܢ ܕ݁ܡܝܐ ܡܱܠܟ݁ܘܬ݂ܐ ܕܱ݁ܫܡܱܝܐ ܠܱܚܡܻܝܪܐ ܗܱܘ ܕ݁ܫܩܠܱܬ݂ ܐܱܢ_ܬ݁ܬ݂ܐ ܛܡܪܱܬ݂ ܒܱ݁ܬ݂ܠܬ݂ ܣܐܻܝܢ ܕ݁ܩܱܡܚܐ ܥܕ݂ܱܡܐ ܕ݁ܟ݂ܠܗ ܚܡܱܥ
Matthew 13:34 ܗܠܝܢ ܟ݁ܠܗܝܢ ܡܱܠܠ ܝܫܘܥ ܒ݁ܦ݂ܠܐܬ݂ܐ ܠܟ݂ܢܫܐ ܘܱܕ݂ܠܐ ܦ݁ܠܐܬ݂ܐ ܠܐ ܡܡܱܠܠ ܗ_ܘܐ ܥܱܡܗܘܢ
Matthew 13:35 ܐܱܝܟ݂ ܕ݁ܢܬ݂ܡܱܠܐ ܡܕ݁ܡ ܕ݁ܐܬ݂ܐܡܱܪ ܒ݁ܝܱܕ݂ ܢܒ݂ܻܝܐ ܕ݁ܐܡܱܪ ܐܦ݂ܬܱ݁ܚ ܦ݁ܘܡܝ ܒ݁ܡܱܬ݂ܠܐ ܘܱܐܒܱ݁ܥ ܟܱ݁ܣܝܬ݂ܐ ܕ݁ܡܢ ܩܕ݂ܡ ܬܱ݁ܪܡܝܬ݂ܗ ܕ݁ܥܠܡܐ
Matthew 13:36 ܗܝܕ݁ܝܢ ܝܫܘܥ ܫܒ݂ܱܩ ܠܟ݂ܢܫܐ ܘܐܬ݂ܐ ܠܒ݂ܱܝܬ݁ܐ ܘܱܩܪܒ݂ܘ ܠܘܬ݂ܗ ܬܱ݁ܠܡܻܝܕ݂ܱܘܗ_ܝ ܘܐܡܪܻܝܢ ܠܗ ܦܱ݁ܫܩ ܠܱܢ ܡܱܬ݂ܠܐ ܗܱܘ ܕ݁ܙܻܝܙܢܐ ܘܕ݂ܱܩܪܻܝܬ݂ܐ
Matthew 13:37 ܗܘ ܕ݁ܝܢ ܥܢܐ ܘܐܡܱܪ ܠܗܘܢ ܗܱܘ ܕܱ݁ܙܪܱܥ ܙܱܪܥܐ ܛܒ݂ܐ ܐܻܝܬ݂ܱܘܗ_ܝ ܒ݁ܪܗ ܕ݁ܐ_ܢܫܐ
Matthew 13:38 ܘܱܩܪܻܝܬ݂ܐ ܐܻܝܬ݂ܝܗ ܥܠܡܐ ܙܱܪܥܐ ܕ݁ܝܢ ܛܒ݂ܐ ܒ݁ܢܝܗ ܐܢܘܢ ܕ݁ܡܱܠܟ݁ܘܬ݂ܐ ܙܻܝܙܢܐ ܕ݁ܝܢ ܐܻܝܬ݂ܱܝܗܘܢ ܒ݁ܢܱܘܗ_ܝ ܕ݁ܒ݂ܻܝܫܐ
Matthew 13:39 ܒ݁ܥܠܕ݁ܒ݂ܒ݂ܐ ܕ݁ܝܢ ܕܱ݁ܙܪܱܥ ܐܢܘܢ ܐܻܝܬ݂ܱܘܗ_ܝ ܣܛܢܐ ܚܨܕ݂ܐ ܕ݁ܝܢ ܐܻܝܬ݂ܱܘܗ_ܝ ܫܘܠܡܗ ܕ݁ܥܠܡܐ ܚܨܘܕ݂ܐ ܕ݁ܝܢ ܡܱܠܱܐܟ݂ܐ
Matthew 13:40 ܐܱܝܟܱ݁ܢܐ ܗܟ݂ܻܝܠ ܕ݁ܡܬ݂ܓܱ݁ܒ݁ܝܢ ܙܻܝܙܢܐ ܘܝܩܕܻ݁ܝܢ ܒ݁ܢܘܪܐ ܗܟ݂ܱܢܐ ܢܗܘܐ ܒ݁ܫܘܠܡܗ ܕ݁ܥܠܡܐ ܗܢܐ
Matthew 13:41 ܢܫܱܕܱ݁ܪ ܒ݁ܪܗ ܕ݁ܐ_ܢܫܐ ܡܱܠܱܐܟ݂ܱܘܗ_ܝ ܘܱܢܓ݂ܱܒ݁ܘܢ ܡܢ ܡܱܠܟ݁ܘܬ݂ܗ ܟ݁ܠܗܘܢ ܡܱܟ݂ܫܘܠܐ ܘܟ݂ܠܗܘܢ ܥܒ݂ܕܱ݁ܝ ܥܱܘܠܐ
Matthew 13:42 ܘܢܱܪܡܘܢ ܐܢܘܢ ܒܱ݁ܐܬ݁ܘܢܐ ܕ݁ܢܘܪܐ ܬܱ݁ܡܢ ܢܗܘܐ ܒ݁ܟ݂ܝܐ ܘܚܘܪܩ ܫܢܐ
Matthew 13:43 ܗܝܕ݁ܝܢ ܙܱܕܻ݁ܝܩܐ ܢܢܗܪܘܢ ܐܱܝܟ݂ ܫܡܫܐ ܒ݁ܡܱܠܟ݁ܘܬ݂ܗ ܕܱ݁ܐܒ݂ܘܗܘܢ ܡܱܢ ܕܻ݁ܐܝܬ݂ ܠܗ ܐܕ݂ܢܐ ܕ݁ܢܫܡܱܥ ܢܫܡܱܥ
Matthew 13:44 ܬ݁ܘܒ݂ ܕ݁ܡܝܐ ܡܱܠܟ݁ܘܬ݂ܐ ܕܱ݁ܫܡܱܝܐ ܠܣܻܝܡܬ݂ܐ ܕܱ݁ܡܛܱܫܝܐ ܒܱ݁ܩܪܻܝܬ݂ܐ ܗܝ ܕ݁ܐܫܟ݁ܚܗ ܓܱ݁ܒ݂ܪܐ ܘܛܱܫܝܗ ܘܡܢ ܚܱܕ݂ܘܬ݂ܗ ܐܙܱܠ ܙܱܒ݁ܢ ܟ݁ܠ ܕܻ݁ܐܝܬ݂ ܠܗ ܘܙܱܒ݂ܢܗ ܠܱܩܪܻܝܬ݂ܐ ܗܝ
Matthew 13:45 ܬ݁ܘܒ݂ ܕ݁ܡܝܐ ܡܱܠܟ݁ܘܬ݂ܐ ܕܱ݁ܫܡܱܝܐ ܠܓ݂ܱܒ݂ܪܐ ܬܱ݁ܓ݁ܪܐ ܕ݁ܒ݂ܥܐ ܗ_ܘܐ ܡܱܪܓ݁ܢܝܬ݂ܐ ܛܒ݂ܬ݂ܐ
Matthew 13:46 ܟܱ݁ܕ݂ ܕ݁ܝܢ ܐܫܟܱ݁ܚ ܡܱܪܓ݁ܢܻܝܬ݂ܐ ܚܕ݂ܐ ܝܱܩܻܝܪܱܬ݂ ܕ݁ܡܱܝܐ ܐܙܱܠ ܙܱܒ݁ܢ ܟ݁ܠ ܡܐ ܕܻ݁ܐܝܬ݂ ܠܗ ܘܙܱܒ݂ܢܗ
Matthew 13:47 ܬ݁ܘܒ݂ ܕ݁ܡܝܐ ܡܱܠܟ݁ܘܬ݂ܐ ܕܱ݁ܫܡܱܝܐ ܠܱܡܨܻܝܕ݂ܬ݁ܐ ܕ݁ܢܦ݂ܠܱܬ݂ ܒ݁ܝܱܡܐ ܘܡܢ ܟ݁ܠ ܓ݁ܢܣ ܟ݁ܢܫܱܬ݂
Matthew 13:48 ܘܟ݂ܱܕ݂ ܡܠܬ݂ ܐܱܣܩܘܗ ܠܱܣܦ݂ܪܱܝ ܝܱܡܐ ܘܻܝܬ݂ܒ݂ܘ ܓܱ݁ܒܻ݁ܝܘ ܘܛܒ݂ܐ ܐܱܪܡܻܝܘ ܒ݁ܡܐܢܐ ܘܒ݂ܻܝܫܐ ܫܕ݂ܱܘ ܠܒ݂ܱܪ
Matthew 13:49 ܗܟ݂ܱܢܐ ܢܗܘܐ ܒ݁ܫܘܠܡܗ ܕ݁ܥܠܡܐ ܢܦ݁ܩܘܢ ܡܱܠܱܐܟ݂ܐ ܘܱܢܦ݂ܱܪܫܘܢ ܒܻ݁ܝܫܐ ܡܢ ܒܱ݁ܝܢܱܝ ܙܱܕܻ݁ܝܩܐ
Matthew 13:50 ܘܢܱܪܡܘܢ ܐܢܘܢ ܒܱ݁ܐܬ݁ܘܢܐ ܕ݁ܢܘܪܐ ܬܱ݁ܡܢ ܢܗܘܐ ܒ݁ܟ݂ܝܐ ܘܚܘܪܩ ܫܢܐ
Matthew 13:51 ܐܡܱܪ ܠܗܘܢ ܝܫܘܥ ܐܣܬܱ݁ܟܱ݁ܠܬ݁ܘܢ ܟ݁ܠܗܝܢ ܗܠܝܢ ܐܡܪܻܝܢ ܠܗ ܐܻܝܢ ܡܪܱܢ
Matthew 13:52 ܐܡܱܪ ܠܗܘܢ ܡܛܠ ܗܢܐ ܟ݁ܠ ܣܦ݂ܪܐ ܕ݁ܡܬ݁ܬܱ݁ܠܡܱܕ݂ ܠܡܱܠܟ݁ܘܬ݂ ܫܡܱܝܐ ܕ݁ܡܐ ܠܓ݂ܱܒ݂ܪܐ ܡܪܐ ܒܱ݁ܝܬ݁ܐ ܕ݁ܡܱܦ݁ܩ ܡܢ ܣܻܝܡܬ݂ܗ ܚܱܕ݂_ܬ݁ܬ݂ܐ ܘܥܱܬܻ݁ܝܩܬ݂ܐ
Matthew 13:53 ܘܱܗܘܐ ܕ݁ܟ݂ܱܕ݂ ܫܱܠܡ ܝܫܘܥ ܡܱܬ݂ܠܐ ܗܠܝܢ ܫܱܢܻܝ ܡܢ ܬܱ݁ܡܢ
Matthew 13:54 ܘܐܬ݂ܐ ܠܱܡܕ݂ܻܝܢ_ܬ݁ܗ ܘܡܱܠܦ݂ ܗ_ܘܐ ܠܗܘܢ ܒܱ݁ܟ݂ܢܘܫܬ݂ܗܘܢ ܐܱܝܟܱ݁ܢܐ ܕ݁ܢܬ݂ܗܪܘܢ ܘܢܻܐܡܪܘܢ ܐܱܝܡܟ݁ܐ ܠܗ ܠܗܢܐ ܚܟ݂ܡܬ݂ܐ ܗܕ݂ܐ ܘܚܱܝܠܐ
Matthew 13:55 ܠܐ ܗ_ܘܐ ܗܢܐ ܒ݁ܪܗ ܕ݁ܢܱܓ݁ܪܐ ܠܐ ܐܡܗ ܡܬ݂ܩܱܪܝܐ ܡܱܪܝܱܡ ܘܱܐܚܱܘܗ_ܝ ܝܱܥܩܘܒ݂ ܘܝܘܣܻܐ ܘܫܡܥܘܢ ܘܻܝܗܘܕ݂ܐ
Matthew 13:56 ܘܱܐܚܘܬ݂ܗ ܟ݁ܠܗܝܢ ܠܐ ܗܐ ܠܘܬ݂ܱܢ ܐܢܝܢ ܐܱܝܡܟ݁ܐ ܠܗ ܗܟ݂ܻܝܠ ܠܗܢܐ ܗܠܝܢ ܟ݁ܠܗܝܢ
Matthew 13:57 ܘܡܬ݂ܟܱ݁ܫܠܻܝܢ ܗ_ܘܱܘ ܒ݁ܗ ܗܘ ܕ݁ܝܢ ܝܫܘܥ ܐܡܱܪ ܠܗܘܢ ܠܱܝܬ݁ ܢܒ݂ܻܝܐ ܕܱ݁ܨܥܻܝܪ ܐܠܐ ܒܱ݁ܡܕ݂ܻܝܢ_ܬ݁ܗ ܘܱܒ݂ܒ݂ܱܝܬ݁ܗ
Matthew 13:58 ܘܠܐ ܥܒ݂ܱܕ݂ ܬܱ݁ܡܢ ܚܱܝܠܐ ܣܱܓܻ݁ܝܐܐ ܡܛܠ ܠܐ ܗܱܝܡܢܘܬ݂ܗܘܢ
Matthew 14:1 ܒ݁ܗܱܘ ܕ݁ܝܢ ܙܱܒ݂ܢܐ ܫܡܱܥ ܗܪܘܕ݂ܣ ܛܛܪܱܪܟ݂ܱܐ ܫܡܥܗ ܕ݁ܝܫܘܥ
Matthew 14:2 ܘܐܡܱܪ ܠܥܱܒ݂ܕܱ݁ܘܗ_ܝ ܗܢܱܘ ܝܘܚܱܢܢ ܡܱܥܡܕ݂ܢܐ ܗܘ ܩܡ ܡܢ ܒ݁ܝܬ݂ ܡܻܝܬ݂ܐ ܡܛܠ ܗܢܐ ܚܱܝܠܐ ܡܣܬܱ݁ܥܪܻܝܢ ܒ݁ܗ
Matthew 14:3 ܗܱܘ ܓ݁ܝܪ ܗܪܘܕ݂ܣ ܐܚܱܕ݂ ܗ_ܘܐ ܠܝܘܚܱܢܢ ܘܱܐܣܪܗ ܘܱܐܪܡܝܗ ܒ݁ܝܬ݂ ܐܱܣܻܝܪܐ ܡܛܠ ܗܪܘܕ݂ܻܝܱܐ ܐܱܢ_ܬܱ݁ܬ݂ ܦ݂ܻܝܠܻܝܦ݁ܘܣ ܐܱܚܘܗ_ܝ
Matthew 14:4 ܐܡܱܪ ܗ_ܘܐ ܠܗ ܓ݁ܝܪ ܝܘܚܱܢܢ ܕ݁ܠܐ ܫܱܠܻܝܛ ܕ݁ܬ݂ܗܘܐ ܠܟ݂ ܐܱܢ_ܬ݁ܬ݂ܐ
Matthew 14:5 ܘܨܒ݂ܐ ܗ_ܘܐ ܠܡܩܛܠܗ ܘܕ݂ܚܠ ܗ_ܘܐ ܡܢ ܥܱܡܐ ܕܱ݁ܐܝܟ݂ ܕ݁ܠܱܢܒ݂ܻܝܐ ܐܱܚܻܝܕ݂ܻܝܢ ܗ_ܘܱܘ ܠܗ
Matthew 14:6 ܟܱ݁ܕ݂ ܗܘܐ ܕ݁ܝܢ ܒ݁ܝܬ݂ ܝܱܠܕ݁ܗ ܕ݁ܗܪܘܕ݂ܣ ܪܱܩܕ݂ܱܬ݂ ܒܱ݁ܪܬ݂ܗ ܕ݁ܗܪܘܕ݂ܻܝܱܐ ܩܕ݂ܡ ܣܡܻܝܟ݂ܐ ܘܫܦ݂ܪܱܬ݂ ܠܗ ܠܗܪܘܕ݂ܣ
Matthew 14:7 ܡܛܠ ܗܢܐ ܒ݁ܡܱܘܡܬ݂ܐ ܝܻܡܐ ܠܗ ܕ݁ܢܬ݁ܠ ܠܗ ܟ݁ܠܡܕ݁ܡ ܕ݁ܬ݂ܫܱܐܠ
Matthew 14:8 ܗܻܝ ܕ݁ܝܢ ܡܛܠ ܕ݁ܡܱܠܦ݂ܐ ܗ_ܘܬ݂ ܠܐܡܗ ܐܡܪܱܬ݂ ܗܱܒ݂ ܠܻܝ ܗܪܟ݁ܐ ܒ݁ܦ݂ܻܝܢܟ݁ܐ ܪܻܫܗ ܕ݁ܝܘܚܱܢܢ ܡܱܥܡܕ݂ܢܐ
Matthew 14:9 ܘܟ݂ܪܝܱܬ݂ ܠܗ ܠܡܱܠܟ݁ܐ ܡܛܠ ܕ݁ܝܢ ܡܱܘܡܬ݂ܐ ܘܱܣܡܻܝܟ݂ܐ ܦ݁ܩܱܕ݂ ܕ݁ܢܬ݂ܻܝܗܒ݂ ܠܗ
Matthew 14:10 ܘܫܱܕܱ݁ܪ ܦܱ݁ܣܩܗ ܪܻܫܗ ܕ݁ܝܘܚܱܢܢ ܒ݁ܝܬ݂ ܐܱܣܻܝܪܐ
Matthew 14:11 ܘܱܐܝܬܻ݁ܝ ܪܻܫܗ ܒ݁ܦ݂ܻܝܢܟ݁ܐ ܘܐܬ݂ܻܝܗܒ݂ ܠܱܛܠܻܝܬ݂ܐ ܘܱܐܝܬ݁ܝܱܬ݂ܗ ܠܐܡܗ
Matthew 14:12 ܘܱܩܪܒ݂ܘ ܬܱ݁ܠܡܻܝܕ݂ܱܘܗ_ܝ ܫܩܱܠܘ ܫܠܱܕ݁ܗ ܩܒ݂ܱܪܘ ܘܐܬ݂ܱܘ ܚܱܘܻܝܘ ܠܝܫܘܥ
Matthew 14:13 ܝܫܘܥ ܕ݁ܝܢ ܟܱ݁ܕ݂ ܫܡܱܥ ܫܱܢܻܝ ܡܢ ܬܱ݁ܡܢ ܒ݁ܐܠܦ݂ܐ ܠܱܐܬ݂ܪܐ ܚܘܪܒ݁ܐ ܒܱ݁ܠܚܘܕ݂ܱܘܗ_ܝ ܘܟ݂ܱܕ݂ ܫܡܱܥܘ ܟ݁ܢܫܐ ܐܙܱܠܘ ܒ݁ܬ݂ܪܗ ܒ݁ܝܱܒ݂ܫܐ ܡܢ ܡܕ݂ܻܝܢܬ݂ܐ
Matthew 14:14 ܘܱܢܦ݂ܱܩ ܝܫܘܥ ܚܙܐ ܟ݁ܢܫܐ ܣܱܓܻ݁ܝܐܐ ܘܐܬ݂ܪܱܚܱܡ ܥܠܱܝܗܘܢ ܘܱܐܣܻܝ ܟ݁ܪܻܝܗܱܝܗܘܢ
Matthew 14:15 ܟܱ݁ܕ݂ ܗܘܐ ܕ݁ܝܢ ܪܱܡܫܐ ܩܪܒ݂ܘ ܠܘܬ݂ܗ ܬܱ݁ܠܡܻܝܕ݂ܱܘܗ_ܝ ܘܐܡܱܪܘ ܠܗ ܐܱܬ݂ܪܐ ܚܘܪܒ݁ܐ ܗܘ ܘܥܕ݁ܢܐ ܥܒ݂ܱܪ ܠܗ ܫܪܻܝ ܟ݁ܢܫܐ ܕ݁ܐ_ܢܫܐ ܕ݁ܢܻܐܙܠ_ܘܢ ܠܩܘܪܝܐ ܘܢܙܒ݁ܢܘܢ ܠܗܘܢ ܣܱܝܒ݁ܪܬ݁ܐ
Matthew 14:16 ܗܘ ܕ݁ܝܢ ܐܡܱܪ ܠܗܘܢ ܠܐ ܡܬ݂ܒ݁ܥܐ ܠܗܘܢ ܠܡܻܐܙܱܠ ܗܱܒ݂ܘ ܠܗܘܢ ܐܱܢ_ܬ݁ܘܢ ܠܡܐܟ݂ܱܠ
Matthew 14:17 ܗܢܘܢ ܕ݁ܝܢ ܐܡܱܪܘ ܠܗ ܠܱܝܬ݁ ܠܱܢ ܬ݁ܢܢ ܐܠܐ ܚܱܡܫ ܓ݁ܪܻܝܨܢ ܘܱܬ݂ܪܝܢ ܢܘܢܻܝܢ
Matthew 14:18 ܐܡܱܪ ܠܗܘܢ ܝܫܘܥ ܐܱܝܬܱ݁ܘ ܐܢܘܢ ܠܻܝ ܠܗܪܟ݁ܐ
Matthew 14:19 ܘܱܦ݂ܩܱܕ݂ ܠܟ݂ܢܫܐ ܠܡܣܬ݁ܡܟ݂ܘ ܥܱܠ ܐܱܪܥܐ ܘܱܫܩܱܠ ܗܢܘܢ ܚܱܡܫܐ ܠܱܚܡܻܝܢ ܘܱܬ݂ܪܝܢ ܢܘܢܻܝܢ ܘܚܪ ܒܱ݁ܫܡܱܝܐ ܘܒ݂ܱܪܟ݂ ܘܱܩܨܐ ܘܝܱܗ_ܒ݂ ܠܬ݂ܱܠܡܻܝܕ݂ܱܘܗ_ܝ ܘܗܢܘܢ ܬܱ݁ܠܡܻܝܕ݂ܐ ܣܡܘ ܠܟ݂ܢܫܐ
Matthew 14:20 ܘܐܟ݂ܱܠܘ ܟ݁ܠܗܘܢ ܘܱܣܒ݂ܱܥܘ ܘܱܫܩܱܠܘ ܬܱ݁ܘܬ݁ܪܐ ܕܱ݁ܩܨܝܐ ܬ݁ܪܥܣܱܪ ܩܘܦ݂ܻܝܢܻܝܢ ܟܱ݁ܕ݂ ܡܠܝܢ
Matthew 14:21 ܗܢܘܢ ܕ݁ܝܢ ܐ_ܢܫܐ ܕ݁ܐܟ݂ܱܠܘ ܗܘܝܢ ܗ_ܘܱܘ ܐܱܠܦ݂ܐ ܚܱܡܫܐ ܣܛܱܪ ܡܢ ܢܫܐ ܘܱܛܠܝܐ
Matthew 14:22 ܘܡܚܕ݂ܐ ܐܠܱܨ ܠܬ݂ܱܠܡܻܝܕ݂ܱܘܗ_ܝ ܕ݁ܢܣܩܘܢ ܠܱܣܦ݂ܻܝܢ_ܬ݁ܐ ܘܢܻܐܙܠ_ܘܢ ܩܕ݂ܡܱܘܗ_ܝ ܠܥܒ݂ܪܐ ܥܱܕ݂ ܫܪܐ ܗܘ ܠܟ݂ܢܫܐ
Matthew 14:23 ܘܟ݂ܱܕ݂ ܫܪܐ ܠܟ݂ܢܫܐ ܣܠܩ ܠܛܘܪܐ ܒܱ݁ܠܚܘܕ݂ܱܘܗ_ܝ ܠܱܡܨܱܠܝܘ ܘܟ݂ܱܕ݂ ܚܫܟܱ݁ܬ݂ ܒܱ݁ܠܚܘܕ݂ܱܘܗ_ܝ ܗ_ܘܐ ܬܱ݁ܡܢ
Matthew 14:24 ܘܐܠܦ݂ܐ ܪܱܚܻܝܩܐ ܗ_ܘܬ݂ ܡܢ ܐܱܪܥܐ ܐܣܛܕ݂ܱܘܬ݂ܐ ܣܱܓܻ݁ܝܐܐ ܟܱ݁ܕ݂ ܡܫܬܱ݁ܓ݂ܫܐ ܣܱܓܻ݁ܝ ܡܢ ܓܱ݁ܠ_ܠܐ ܪܘܚܐ ܓ݁ܝܪ ܠܩܘܒ݂ܠܗ ܗ_ܘܬ݂
Matthew 14:25 ܒ݁ܡܱܛܱܪܬ݂ܐ ܕ݁ܝܢ ܪܒ݂ܻܝܥܝܬ݁ܐ ܕ݁ܠܻܠܝܐ ܐܬ݂ܐ ܠܘܬ݂ܗܘܢ ܝܫܘܥ ܟܱ݁ܕ݂ ܡܗܱܠܟ݂ ܥܱܠ ܡܱܝܐ
Matthew 14:26 ܘܱܚܙܱܐܘܗ_ܝ ܬܱ݁ܠܡܻܝܕ݂ܱܘܗ_ܝ ܕܱ݁ܡܗܱܠܟ݂ ܥܱܠ ܡܱܝܐ ܘܐܬ݁ܬ݁ܙܻܝܥܘ ܘܐܡܪܻܝܢ ܗ_ܘܱܘ ܕ݁ܚܙܘܐ ܗܘ ܕܱ݁ܓ݁ܠܐ ܘܡܢ ܕ݁ܚܠܱܬ݂ܗܘܢ ܩܥܱܘ
Matthew 14:27 ܗܘ ܕ݁ܝܢ ܝܫܘܥ ܒܱ݁ܪܫܥܬ݂ܗ ܡܱܠܠ ܥܱܡܗܘܢ ܘܐܡܱܪ ܐܬ݂ܠܱܒ݁_ܒ݂ܘ ܐܢܐ ܐ_ܢܐ ܠܐ ܬ݁ܕ݂ܚܠܘܢ
Matthew 14:28 ܘܱܥܢܐ ܟܻ݁ܐܦ݂ܐ ܘܐܡܱܪ ܠܗ ܡܪܝ ܐܢ ܐܱܢ_ܬ݁ ܗ_ܘ ܦ݁ܩܘܕ݂ ܠܻܝ ܐܻܬ݂ܐ ܠܘܬ݂ܟ݂ ܥܱܠ ܡܱܝܐ
Matthew 14:29 ܝܫܘܥ ܕ݁ܝܢ ܐܡܱܪ ܠܗ ܬ݁ܐ ܘܱܢܚܬ݂ ܟܻ݁ܐܦ݂ܐ ܡܢ ܐܠܦ݂ܐ ܘܗܱܠܟ݂ ܥܱܠ ܡܱܝܐ ܕ݁ܢܻܐܬ݂ܐ ܠܘܬ݂ ܝܫܘܥ
Matthew 14:30 ܘܟ݂ܱܕ݂ ܚܙܐ ܪܘܚܐ ܕ݁ܩܱܫܝܐ ܕ݁ܚܠ ܘܫܱܪܻܝ ܠܡܛܒܱ݁ܥ ܘܱܐܪܻܝܡ ܩܠܗ ܘܐܡܱܪ ܡܪܝ ܦ݁ܪܘܩܱܝܢܝ
Matthew 14:31 ܘܒ݂ܱܪ ܫܥܬ݂ܗ ܦ݁ܫܱܛ ܐܻܝܕ݂ܗ ܡܪܱܢ ܘܱܐܚܕ݁ܗ ܘܐܡܱܪ ܠܗ ܙܥܘܪ ܗܱܝܡܢܘܬ݂ܐ ܠܡܢܐ ܐܬ݂ܦܱ݁ܠܱܓ݂ܬ݁
Matthew 14:32 ܘܟ݂ܱܕ݂ ܣܠܩܘ ܠܐܠܦ݂ܐ ܫܠܝܱܬ݂ ܪܘܚܐ
Matthew 14:33 ܘܐܬ݂ܱܘ ܗܢܘܢ ܕ݁ܒ݂ܐܠܦ݂ܐ ܣܓ݂ܕ݂ܘ ܠܗ ܘܐܡܱܪܘ ܫܱܪܻܝܪܐܝܻܬ݂ ܒ݁ܪܗ ܐܱܢ_ܬ݁ ܕܱ݁ܐܠܗܐ
Matthew 14:34 ܘܱܪܕ݂ܱܘ ܘܐܬ݂ܱܘ ܠܱܐܪܥܐ ܕ݁ܓ݂ܢܣܱܪ
Matthew 14:35 ܘܐܫܬܱ݁ܘܕ݁ܥܘܗ_ܝ ܐ_ܢܫܐ ܕܱ݁ܐܬ݂ܪܐ ܗܱܘ ܘܫܱܕܱ݁ܪܘ ܠܟ݂ܠܗܝܢ ܩܘܪܝܐ ܕܱ݁ܚܕ݂ܪܱܝܗܘܢ ܘܩܱܪܒ݂ܘ ܠܗ ܟ݁ܠܗܘܢ ܐܱܝܠܝܢ ܕ݁ܒ݂ܻܝܫ ܒܻ݁ܝܫ ܥܒ݂ܻܝܕ݂ܻܝܢ
Matthew 14:36 ܘܒ݂ܥܝܢ ܗ_ܘܱܘ ܡܢܗ ܕ݁ܢܩܪܒ݂ܘܢ ܐܦ݂ܢ ܠܟ݂ܢܦ݂ܐ ܒܱ݁ܠܚܘܕ݂ ܕܱ݁ܠܒ݂ܘܫܗ ܘܱܐܝܠܝܢ ܕܱ݁ܩܪܒ݂ܘ ܐܬ݂ܱܐܣܻܝܘ
Matthew 15:1 ܗܝܕ݁ܝܢ ܩܪܒ݂ܘ ܠܘܬ݂ ܝܫܘܥ ܦ݁ܪܻܝܫܐ ܘܣܦ݂ܪܐ ܕ݁ܡܢ ܐܘܪܻܫܠܡ ܘܐܡܪܻܝܢ
Matthew 15:2 ܠܡܢܐ ܬܱ݁ܠܡܻܝܕ݂ܱܝܟ݁ ܥܒ݂ܪܻܝܢ ܥܱܠ ܡܱܫܠܡܢܘܬ݂ܐ ܕ݁ܩܱܫܻܝܫܐ ܘܠܐ ܡܫܻܝܓ݂ܻܝܢ ܐܻܝܕ݂ܱܝܗܘܢ ܡܐ ܕ݁ܐܟ݂ܠܻܝܢ ܠܱܚܡܐ
Matthew 15:3 ܥܢܐ ܝܫܘܥ ܘܐܡܱܪ ܠܗܘܢ ܠܡܢܐ ܐܦ݂ ܐܱܢ_ܬ݁ܘܢ ܥܒ݂ܪܻܝܢ ܐܢ_ܬ݁ܘܢ ܥܱܠ ܦ݁ܘܩܕ݁ܢܐ ܕܱ݁ܐܠܗܐ ܡܛܠ ܡܱܫܠܡܢܘܬ݂ܟ݂ܘܢ
Matthew 15:4 ܐܱܠܗܐ ܓ݁ܝܪ ܐܡܱܪ ܝܱܩܱܪ ܠܱܐܒ݂ܘܟ݂ ܘܠܐܡܟ݂ ܘܡܱܢ ܕܱ݁ܡܨܱܚܐ ܠܱܐܒ݂ܘܗ_ܝ ܘܠܐܡܗ ܡܡܬ݂ ܢܡܘܬ݂
Matthew 15:5 ܐܱܢ_ܬ݁ܘܢ ܕ݁ܝܢ ܐܡܪܻܝܢ ܐܢ_ܬ݁ܘܢ ܟ݁ܠ ܡܱܢ ܕ݁ܢܻܐܡܱܪ ܠܱܐܒ݂ܐ ܐܱܘ ܠܐܡܐ ܩܘܪܒ݁ܢܝ ܡܕ݁ܡ ܕ݁ܬ݂ܬ݂ܗܢܐ ܡܢܝ ܘܠܐ ܢܝܱܩܱܪ ܠܱܐܒ݂ܘܗ_ܝ ܐܱܘ ܠܐܡܗ
Matthew 15:6 ܘܒ݂ܱܛܠܬ݁ܘܢ ܡܠܬ݂ܐ ܕܱ݁ܐܠܗܐ ܡܛܠ ܡܱܫܠܡܢܘܬ݂ܐ ܕܻ݁ܝܠܟ݂ܘܢ
Matthew 15:7 ܢܣܒܱ݁ܝ ܒܱ݁ܐܦ݁ܐ ܫܱܦܻ݁ܝܪ ܐܬ݂ܢܱܒܻ݁ܝ ܥܠܱܝܟ݁ܘܢ ܐܫܱܥܝܐ ܘܐܡܱܪ
Matthew 15:8 ܥܱܡܐ ܗܢܐ ܒ݁ܣܦ݂ܘܬ݂ܗ ܗ_ܘ ܡܝܱܩܱܪ ܠܻܝ ܠܒ݁ܗܘܢ ܕ݁ܝܢ ܣܱܓܻ݁ܝ ܪܱܚܻܝܩ ܡܢܝ
Matthew 15:9 ܘܱܣܪܻܝܩܐܝܻܬ݂ ܕ݁ܚܠܻܝܢ ܠܻܝ ܟܱ݁ܕ݂ ܡܱܠܦ݂ܻܝܢ ܝܘܠܦ݁ܢܐ ܕ݁ܦ݂ܘܩܕ݁ܢܐ ܕܱ݁ܒ݂ܢܱܝܢܫܐ
Matthew 15:10 ܘܱܩܪܐ ܠܟ݂ܢܫܐ ܘܐܡܱܪ ܠܗܘܢ ܫܡܱܥܘ ܘܐܣܬܱ݁ܟ݁_ܠܘ
Matthew 15:11 ܠܐ ܗ_ܘܐ ܡܕ݁ܡ ܕ݁ܥܐܠ ܠܦ݂ܘܡܐ ܡܣܱܝܒ݂ ܠܒ݂ܱܪܢܫܐ ܐܠܐ ܡܕ݁ܡ ܕ݁ܢܦ݂ܩ ܡܢ ܦ݁ܘܡܐ ܗܱܘ ܗ_ܘ ܡܣܱܝܒ݂ ܠܒ݂ܱܪܢܫܐ
Matthew 15:12 ܗܝܕ݁ܝܢ ܩܪܒ݂ܘ ܬܱ݁ܠܡܻܝܕ݂ܱܘܗ_ܝ ܘܐܡܪܻܝܢ ܠܗ ܝܕ݂ܱܥ ܐܱܢ_ܬ݁ ܕܱ݁ܦ݂ܪܻܝܫܐ ܕܱ݁ܫܡܱܥܘ ܡܠܬ݂ܐ ܗܕ݂ܐ ܐܬ݂ܟ݁ܫܠܘ
Matthew 15:13 ܗܘ ܕ݁ܝܢ ܥܢܐ ܘܐܡܱܪ ܠܗܘܢ ܟ݁ܠ ܢܨܒ݁ܬ݂ܐ ܐܱܝܕ݂ܐ ܕ݁ܠܐ ܢܱܨܒ݁ܗ ܐܒ݂ܝ ܕ݁ܒ݂ܱܫܡܱܝܐ ܬ݁ܬ݂ܥܩܱܪ
Matthew 15:14 ܫܒ݂ܘܩܘ ܠܗܘܢ ܣܡܱܝܐ ܐܢܘܢ ܢܓ݂ܘܕ݂ܐ ܕܱ݁ܣܡܱܝܐ ܣܱܡܝܐ ܕ݁ܝܢ ܠܣܱܡܝܐ ܐܢ ܢܕ݂ܒܱ݁ܪ ܬ݁ܪܱܝܗܘܢ ܒ݁ܓ݂ܘܡܨܐ ܢܦ݂ܠܻܝܢ
Matthew 15:15 ܘܱܥܢܐ ܫܡܥܘܢ ܟܻ݁ܐܦ݂ܐ ܘܐܡܱܪ ܠܗ ܡܪܝ ܦܱ݁ܫܩ ܠܱܢ ܡܱܬ݂ܠܐ ܗܢܐ
Matthew 15:16 ܗܘ ܕ݁ܝܢ ܐܡܱܪ ܠܗܘܢ ܥܕ݂ܱܡܐ ܠܗܫܐ ܐܦ݂ ܐܱܢ_ܬ݁ܘܢ ܠܐ ܡܣܬܱ݁ܟ݁ܠܻܝܢ ܐܢ_ܬ݁ܘܢ
Matthew 15:17 ܠܐ ܝܕ݂ܥܻܝܢ ܐܢ_ܬ݁ܘܢ ܕ݁ܡܕ݁ܡ ܕ݁ܥܐܠ ܠܦ݂ܘܡܐ ܠܟ݂ܱܪܣܐ ܗܘ ܐܙܠ ܘܡܢ ܬܱ݁ܡܢ ܒ݁ܬ݂ܱܕ݂ܟܻ݁ܝܬ݂ܐ ܡܫܬ݁ܕ݂ܐ ܠܒ݂ܱܪ
Matthew 15:18 ܡܕ݁ܡ ܕ݁ܝܢ ܕ݁ܡܢ ܦ݁ܘܡܐ ܢܦ݂ܩ ܡܢ ܠܒ݁ܐ ܢܦ݂ܩ ܘܗܘܝܘ ܡܣܱܝܒ݂ ܠܗ ܠܒ݂ܱܪܢܫܐ
Matthew 15:19 ܡܢ ܠܒ݁ܐ ܗܘ ܓ݁ܝܪ ܢܦ݂ܩܢ ܡܱܚܫܒ݂ܬ݂ܐ ܒܻ݁ܝܫܬ݂ܐ ܓܱ݁ܘܪܐ ܩܛܠܐ ܙܢܝܘܬ݂ܐ ܓܱ݁ܢܒ݂ܘܬ݂ܐ ܣܗܕ݁ܘܬ݂ ܫܘܩܪܐ ܓ݁ܘܕ݁ܦ݂ܐ
Matthew 15:20 ܗܠܝܢ ܐܢܝܢ ܕܱ݁ܡܣܱܝܒ݂ܢ ܠܒ݂ܱܪܢܫܐ ܐܢ ܐ_ܢܫ ܕ݁ܝܢ ܢܠܥܱܣ ܟܱ݁ܕ݂ ܠܐ ܡܫܓ݂ܢ ܐܻܝܕ݂ܱܘܗ_ܝ ܠܐ ܡܣܬܱ݁ܝܱܒ݂
Matthew 15:21 ܘܱܢܦ݂ܱܩ ܡܢ ܬܱ݁ܡܢ ܝܫܘܥ ܘܐܬ݂ܐ ܠܱܬ݂ܚܘܡܐ ܕ݁ܨܘܪ ܘܱܕ݂ܨܱܝܕ݁ܢ
Matthew 15:22 ܘܗܐ ܐܱܢ_ܬ݁ܬ݂ܐ ܟ݁ܢܱܥܢܝܬ݁ܐ ܡܢ ܬ݁ܚܘܡܐ ܗܢܘܢ ܢܦ݂ܩܱܬ݂ ܟܱ݁ܕ݂ ܩܥܝܐ ܘܐܡܪܐ ܐܬ݂ܪܱܚܱܡ ܥܠܱܝ ܡܪܝ ܒ݁ܪܗ ܕ݁ܕ݂ܱܘܻܝܕ݂ ܒ݁ܪܱܬ݂ܝ ܒܻ݁ܝܫܐܝܻܬ݂ ܡܬ݁ܕܱ݁ܒ݂ܪܐ ܡܢ ܫܻܐܕ݂ܐ
Matthew 15:23 ܗܘ ܕ݁ܝܢ ܠܐ ܦܱ݁ܢܝܗ ܦ݁ܬ݂ܓ݂ܡܐ ܘܱܩܪܒ݂ܘ ܬܱ݁ܠܡܻܝܕ݂ܱܘܗ_ܝ ܒ݁ܥܱܘ ܡܢܗ ܘܐܡܪܻܝܢ ܫܪܻܝܗ ܕ݁ܩܥܝܐ ܒ݁ܬ݂ܪܱܢ
Matthew 15:24 ܗܘ ܕ݁ܝܢ ܥܢܐ ܘܐܡܱܪ ܠܗܘܢ ܠܐ ܐܫܬܱ݁ܕ݁ܪܬ݂ ܐܠܐ ܠܘܬ݂ ܥܪܒ݁ܐ ܕܱ݁ܛܥܱܘ ܡܢ ܒ݁ܝܬ݂ ܐܻܝܣܪܝܠ
Matthew 15:25 ܗܻܝ ܕ݁ܝܢ ܐܬ݂ܬ݂ ܣܓ݂ܕܱ݁ܬ݂ ܠܗ ܘܐܡܪܱܬ݂ ܡܪܝ ܥܱܕܱ݁ܪܱܝܢܝ
Matthew 15:26 ܐܡܱܪ ܠܗ ܠܐ ܫܱܦܻ݁ܝܪ ܠܡܣܱܒ݂ ܠܱܚܡܐ ܕܱ݁ܒ݂ܢܱܝܐ ܘܱܠܡܱܪܡܝܘ ܠܟ݂ܱܠܒ݁ܐ
Matthew 15:27 ܗܻܝ ܕ݁ܝܢ ܐܡܪܱܬ݂ ܐܻܝܢ ܡܪܝ ܐܦ݂ ܟܱ݁ܠܒ݁ܐ ܐܟ݂ܠܻܝܢ ܡܢ ܦܱ݁ܪܬ݁ܘܬ݂ܐ ܕ݁ܢܦ݂ܠܻܝܢ ܡܢ ܦ݁ܬ݂ܘܪܐ ܕ݁ܡܪܱܝܗܘܢ ܘܚܐܝܢ
Matthew 15:28 ܗܝܕ݁ܝܢ ܐܡܱܪ ܠܗ ܝܫܘܥ ܐܘ ܐܱܢ_ܬ݁ܬ݂ܐ ܪܱܒ݁ܐ ܗ_ܝ ܗܱܝܡܢܘܬ݂ܟ݂ܝ ܢܗܘܐ ܠܟ݂ܝ ܐܱܝܟ݂ ܕ݁ܨܒ݂ܝܐ ܐܱܢ_ܬ݁ܝ ܘܐܬ݂ܱܐܣܝܱܬ݂ ܒܱ݁ܪܬ݂ܗ ܡܢ ܗܝ ܫܥܬ݂ܐ
Matthew 15:29 ܘܫܱܢܻܝ ܡܢ ܬܱ݁ܡܢ ܝܫܘܥ ܘܐܬ݂ܐ ܥܱܠ ܓ݁ܢ_ܒ݂ ܝܱܡܐ ܕܱ݁ܓ݂ܠܻܝܠܐ ܘܱܣܠܩ ܠܛܘܪܐ ܘܻܝܬ݂ܒ݂ ܬܱ݁ܡܢ
Matthew 15:30 ܘܱܩܪܒ݂ܘ ܠܘܬ݂ܗ ܟ݁ܢܫܐ ܣܱܓܻ݁ܝܐܐ ܕܻ݁ܐܝܬ݂ ܗ_ܘܱܘ ܥܱܡܗܘܢ ܚܓ݂ܻܝܪܐ ܘܱܣܡܱܝܐ ܘܚܱܪܫܐ ܘܱܦ݂ܫܻܝܓ݂ܐ ܘܱܐ_ܚܪܢܐ ܣܱܓܻ݁ܝܐܐ ܘܱܐܪܡܻܝܘ ܐܢܘܢ ܠܘܬ݂ ܪܓ݂ܠܱܘܗ_ܝ ܕ݁ܝܫܘܥ ܘܱܐܣܻܝ ܐܢܘܢ
Matthew 15:31 ܐܱܝܟ݂ ܕ݁ܢܬ݁ܕܱ݁ܡܪܘܢ ܟ݁ܢܫܐ ܗܢܘܢ ܕ݁ܚܙܝܢ ܚܱܪܫܐ ܕܱ݁ܡܡܱܠܠܻܝܢ ܘܱܦ݂ܫܻܝܓ݂ܐ ܕ݁ܡܬ݂ܚܱܠܡܻܝܢ ܘܱܚܓ݂ܻܝܪܐ ܕܱ݁ܡܗܱܠܟ݂ܻܝܢ ܘܱܣܡܱܝܐ ܕ݁ܚܙܝܢ ܘܫܱܒܱ݁ܚܘ ܠܱܐܠܗܐ ܕܻ݁ܝܣܪܝܠ
Matthew 15:32 ܗܘ ܕ݁ܝܢ ܝܫܘܥ ܩܪܐ ܠܬ݂ܱܠܡܻܝܕ݂ܱܘܗ_ܝ ܘܐܡܱܪ ܠܗܘܢ ܡܬ݂ܪܱܚܱܡ ܐ_ܢܐ ܥܱܠ ܟ݁ܢܫܐ ܗܢܐ ܕ݁ܗܐ ܬ݁ܠܬ݂ܐ ܝܱܘܡܻܝܢ ܩܱܘܻܝܘ ܠܘܬ݂ܝ ܘܠܱܝܬ݁ ܠܗܘܢ ܡܐ ܕ݁ܢܐܟ݂ܠܘܢ ܘܕ݂ܐܫܪܐ ܐܢܘܢ ܟܱ݁ܕ݂ ܨܝܡܻܝܢ ܠܐ ܨܒ݂ܐ ܐ_ܢܐ ܕܱ݁ܠܡܐ ܢܥܘܦ݂ܘܢ ܒ݁ܐܘܪܚܐ
Matthew 15:33 ܐܡܪܻܝܢ ܠܗ ܬܱ݁ܠܡܻܝܕ݂ܱܘܗ_ܝ ܐܱܝܡܟ݁ܐ ܠܱܢ ܒ݁ܚܘܪܒ݁ܐ ܠܱܚܡܐ ܕܱ݁ܢܣܱܒܱ݁ܥ ܟ݁ܢܫܐ ܗܢܐ ܟ݁ܠܗ
Matthew 15:34 ܐܡܱܪ ܠܗܘܢ ܝܫܘܥ ܟ݁ܡܐ ܠܱܚܡܻܝܢ ܐܻܝܬ݂ ܠܟ݂ܘܢ ܐܡܪܻܝܢ ܠܗ ܫܱܒ݂ܥܐ ܘܩܱܠܻܝܠ ܢܘܢܐ ܕܱ݁ܩܕ݁ܩܐ
Matthew 15:35 ܘܱܦ݂ܩܱܕ݂ ܠܟ݂ܢܫܐ ܕ݁ܢܣܬܱ݁ܡܟ݁ܘܢ ܥܱܠ ܐܱܪܥܐ
Matthew 15:36 ܘܱܫܩܱܠ ܠܗܠܝܢ ܫܱܒ݂ܥܐ ܠܱܚܡܻܝܢ ܘܱܠܢܘܢܐ ܘܫܱܒܱ݁ܚ ܘܱܩܨܐ ܘܝܱܗ_ܒ݂ ܠܬ݂ܱܠܡܻܝܕ݂ܱܘܗ_ܝ ܘܬ݂ܱܠܡܻܝܕ݂ܐ ܝܱܗ_ܒ݂ܘ ܠܟ݂ܢܫܐ
Matthew 15:37 ܘܐܟ݂ܱܠܘ ܟ݁ܠܗܘܢ ܘܱܣܒ݂ܱܥܘ ܘܱܫܩܱܠܘ ܬܱ݁ܘܬ݁ܪܐ ܕܱ݁ܩܨܝܐ ܡܠܐ ܫܱܒ݂ܥܐ ܐܣܦ݁ܪܻܝܕ݂ܻܝܢ
Matthew 15:38 ܗܢܘܢ ܕ݁ܝܢ ܕ݁ܐܟ݂ܱܠܘ ܗܘܝܢ ܗ_ܘܱܘ ܐܱܪܒ݁ܥܐ ܐܱܠܦ݂ܻܝܢ ܓܱ݁ܒ݂ܪܐ ܣܛܱܪ ܡܢ ܢܫܐ ܘܱܛܠܝܐ
Matthew 15:39 ܘܟ݂ܱܕ݂ ܫܪܐ ܠܟ݂ܢܫܐ ܣܠܩ ܠܐܠܦ݂ܐ ܘܐܬ݂ܐ ܠܱܬ݂ܚܘܡܐ ܕ݁ܡܱܓ݂ܕ݁ܘ
Matthew 16:1 ܘܱܩܪܒ݂ܘ ܦ݁ܪܻܝܫܐ ܘܙܱܕ݁ܘܩܝܐ ܡܢܱܣܝܢ ܠܗ ܘܫܐܠܻܝܢ ܠܗ ܐܬ݂ܐ ܡܢ ܫܡܱܝܐ ܕܱ݁ܢܚܱܘܐ ܐܢܘܢ
Matthew 16:2 ܗܘ ܕ݁ܝܢ ܥܢܐ ܘܐܡܱܪ ܠܗܘܢ ܡܐ ܕܱ݁ܗܘܐ ܪܱܡܫܐ ܐܡܪܻܝܢ ܐܢ_ܬ݁ܘܢ ܨܱܚܘܐ ܗܘ ܣܡܩܱܬ݂ ܓ݁ܝܪ ܫܡܱܝܐ
Matthew 16:3 ܘܱܒ݂ܨܱܦ݂ܪܐ ܐܡܪܻܝܢ ܐܢ_ܬ݁ܘܢ ܝܱܘܡܢܐ ܣܱܬ݂ܘܐ ܗܘ ܣܡܩܱܬ݂ ܓ݁ܝܪ ܫܡܱܝܐ ܟ݁ܡܻܝܪܐܝܻܬ݂ ܢܣܒܱ݁ܝ ܒܱ݁ܐܦ݁ܐ ܦܱ݁ܪܨܘܦ݁ܐ ܕܱ݁ܫܡܱܝܐ ܝܕ݂ܥܻܝܢ ܐܢ_ܬ݁ܘܢ ܕ݁ܬ݂ܒ݂ܩܘܢ ܐܬ݂ܘܬ݂ܐ ܕ݁ܙܱܒ݂ܢܐ ܗܢܐ ܠܐ ܝܕ݂ܥܻܝܢ ܐܢ_ܬ݁ܘܢ ܕ݁ܬ݂ܦ݂ܪܫܘܢ
Matthew 16:4 ܫܱܪܒ݁ܬ݂ܐ ܒܻ݁ܝܫܬ݁ܐ ܘܓ݂ܱܝܪܬ݂ܐ ܐܬ݂ܐ ܒ݁ܥܝܐ ܘܐܬ݂ܐ ܠܐ ܡܬ݂ܝܱܗ_ܒ݂ܐ ܠܗ ܐܠܐ ܐܬ݂ܗ ܕ݁ܝܱܘܢܢ ܢܒ݂ܻܝܐ ܘܱܫܒ݂ܱܩ ܐܢܘܢ ܘܐܙܱܠ
Matthew 16:5 ܘܟ݂ܱܕ݂ ܐܬ݂ܱܘ ܬܱ݁ܠܡܻܝܕ݂ܱܘܗ_ܝ ܠܥܒ݂ܪܐ ܛܥܱܘ ܕ݁ܢܣܒ݂ܘܢ ܥܱܡܗܘܢ ܠܱܚܡܐ
Matthew 16:6 ܗܘ ܕ݁ܝܢ ܐܡܱܪ ܠܗܘܢ ܚܙܱܘ ܐܙܕܱ݁ܗ_ܪܘ ܡܢ ܚܡܻܝܪܐ ܕܱ݁ܦ݂ܪܻܝܫܐ ܘܱܕ݂ܙܱܕ݁ܘܩܝܐ
Matthew 16:7 ܗܢܘܢ ܕ݁ܝܢ ܡܬ݂ܪܱܥܝܢ ܗ_ܘܱܘ ܒ݁ܢܱܦ݂ܫܗܘܢ ܘܐܡܪܻܝܢ ܕ݁ܠܱܚܡܐ ܠܐ ܢܣܱܒ݂ܘ
Matthew 16:8 ܝܫܘܥ ܕ݁ܝܢ ܝܻܕ݂ܱܥ ܘܐܡܱܪ ܠܗܘܢ ܡܢܐ ܡܬ݂ܚܱܫܒ݂ܻܝܢ ܐܢ_ܬ݁ܘܢ ܒ݁ܢܱܦ݂ܫܟ݂ܘܢ ܙܥܘܪܱܝ ܗܱܝܡܢܘܬ݂ܐ ܕ݁ܠܱܚܡܐ ܠܐ ܫܩܱܠܬ݁ܘܢ
Matthew 16:9 ܠܐ ܥܕ݂ܱܡܐ ܠܗܫܐ ܐܣܬܱ݁ܟܱ݁ܠܬ݁ܘܢ ܠܐ ܥܗܕܻ݁ܝܢ ܐܢ_ܬ݁ܘܢ ܠܗܢܘܢ ܚܱܡܫܐ ܠܱܚܡܻܝܢ ܕ݁ܚܱܡܫܐ ܐܱܠܦ݂ܻܝܢ ܘܱܟ݂ܡܐ ܩܘܦ݂ܻܝܢܻܝܢ ܫܩܱܠܬ݁ܘܢ
Matthew 16:10 ܘܠܐ ܠܗܢܘܢ ܫܱܒ݂ܥܐ ܠܱܚܡܻܝܢ ܕܱ݁ܐܪܒ݁ܥܐ ܐܱܠܦ݂ܻܝܢ ܘܱܟ݂ܡܐ ܐܣܦ݁ܪܻܝܕ݂ܻܝܢ ܫܩܱܠܬ݁ܘܢ
Matthew 16:11 ܐܱܝܟܱ݁ܢ ܠܐ ܐܣܬܱ݁ܟܱ݁ܠܬ݁ܘܢ ܕ݁ܠܐ ܗ_ܘܐ ܥܱܠ ܠܱܚܡܐ ܐܡܪܬ݂ ܠܟ݂ܘܢ ܐܠܐ ܕ݁ܬ݂ܙܕܱ݁ܗܪܘܢ ܡܢ ܚܡܻܝܪܐ ܕܱ݁ܦ݂ܪܻܝܫܐ ܘܱܕ݂ܙܱܕ݁ܘܩܝܐ
Matthew 16:12 ܗܝܕ݁ܝܢ ܐܣܬܱ݁ܟܱ݁ܠܘ ܕ݁ܠܐ ܐܡܱܪ ܕ݁ܢܙܕܱ݁ܗܪܘܢ ܡܢ ܚܡܻܝܪܐ ܕ݁ܠܱܚܡܐ ܐܠܐ ܡܢ ܝܘܠܦ݁ܢܐ ܕܱ݁ܦ݂ܪܻܝܫܐ ܘܱܕ݂ܙܱܕ݁ܘܩܝܐ
Matthew 16:13 ܟܱ݁ܕ݂ ܕ݁ܝܢ ܐܬ݂ܐ ܝܫܘܥ ܠܱܐܬ݂ܪܐ ܕ݁ܩܣܱܪܻܝܱܐ-ܕ݂ܦ݂ܻܝܠܻܝܦ݁ܘܣ ܡܫܱܐܠ ܗ_ܘܐ ܠܬ݂ܱܠܡܻܝܕ݂ܱܘܗ_ܝ ܘܐܡܱܪ ܡܱܢܘ ܐܡܪܻܝܢ ܥܠܱܝ ܐ_ܢܫܐ ܕܻ݁ܐܝܬ݂ܱܝ ܒ݁ܪܗ ܕ݁ܐ_ܢܫܐ
Matthew 16:14 ܗܢܘܢ ܕ݁ܝܢ ܐܡܱܪܘ ܐܻܝܬ݂ ܕ݁ܐܡܪܻܝܢ ܝܘܚܱܢܢ ܡܱܥܡܕ݂ܢܐ ܐ_ܚܪܢܐ ܕ݁ܝܢ ܐܠܻܝܐ ܘܱܐ_ܚܪܢܐ ܐܪܱܡܝܐ ܐܱܘ ܚܱܕ݂ ܡܢ ܢܒ݂ܻܝܐ
Matthew 16:15 ܐܡܱܪ ܠܗܘܢ ܐܱܢ_ܬ݁ܘܢ ܕ݁ܝܢ ܡܱܢܘ ܐܡܪܻܝܢ ܐܢ_ܬ݁ܘܢ ܕܻ݁ܐܝܬ݂ܱܝ
Matthew 16:16 ܥܢܐ ܫܡܥܘܢ ܟܻ݁ܐܦ݂ܐ ܘܐܡܱܪ ܐܱܢ_ܬ݁ ܗ_ܘ ܡܫܻܝܚܐ ܒ݁ܪܗ ܕܱ݁ܐܠܗܐ ܚܱܝܐ
Matthew 16:17 ܥܢܐ ܝܫܘܥ ܘܐܡܱܪ ܠܗ ܛܘܒ݂ܱܝܟ݁ ܫܡܥܘܢ ܒ݁ܪܗ-ܕ݁ܝܱܘܢܐ ܕ݁ܒ݂ܣܪܐ ܘܱܕ݂ܡܐ ܠܐ ܓ݁ܠܐ ܠܟ݂ ܐܠܐ ܐܒ݂ܝ ܕ݁ܒ݂ܱܫܡܱܝܐ
Matthew 16:18 ܐܦ݂ ܐܢܐ ܐܡܱܪ ܐ_ܢܐ ܠܟ݂ ܕܱ݁ܐܢ_ܬ݁ ܗ_ܘ ܟܻ݁ܐܦ݂ܐ ܘܥܱܠ ܗܕ݂ܐ ܟܻ݁ܐܦ݂ܐ ܐܒ݂ܢܝܗ ܠܥܻܕ݁_ܬ݁ܝ ܘܬ݂ܱܪܥܐ ܕܱ݁ܫܝܘܠ ܠܐ ܢܚܣܢܘܢܗ
Matthew 16:19 ܠܟ݂ ܐܬ݁ܠ ܩܠܻܝܕ݂ܐ ܕ݁ܡܱܠܟ݁ܘܬ݂ܐ ܕܱ݁ܫܡܱܝܐ ܘܟ݂ܠ ܡܕ݁ܡ ܕ݁ܬ݂ܐܣܘܪ ܒܱ݁ܐܪܥܐ ܢܗܘܐ ܐܱܣܻܝܪ ܒܱ݁ܫܡܱܝܐ ܘܡܕ݁ܡ ܕ݁ܬ݂ܫܪܐ ܒܱ݁ܐܪܥܐ ܢܗܘܐ ܫܪܐ ܒܱ݁ܫܡܱܝܐ
Matthew 16:20 ܗܝܕ݁ܝܢ ܦܱ݁ܩܕ݂ ܠܬ݂ܱܠܡܻܝܕ݂ܱܘܗ_ܝ ܕܱ݁ܠܐ_ܢܫ ܠܐ ܢܻܐܡܪܘܢ ܕ݁ܗܘܝܘ ܡܫܻܝܚܐ
Matthew 16:21 ܘܡܢ ܗܝܕ݁ܝܢ ܫܱܪܻܝ ܝܫܘܥ ܠܱܡܚܱܘܝܘ ܠܬ݂ܱܠܡܻܝܕ݂ܱܘܗ_ܝ ܕܱ݁ܥܬ݂ܻܝܕ݂ ܗ_ܘ ܕ݁ܢܻܐܙܱܠ ܠܐܘܪܻܫܠܡ ܘܣܱܓܻ݁ܝ ܢܚܱܫ ܡܢ ܩܱܫܻܝܫܐ ܘܡܢ ܪܱܒܱ݁ܝ ܟ݁ܗܢܐ ܘܣܦ݂ܪܐ ܘܢܬ݂ܩܛܠ ܘܱܠܝܱܘܡܐ ܕܱ݁ܬ݂ܠܬ݂ܐ ܢܩܘܡ
Matthew 16:22 ܘܕ݂ܱܒ݂ܪܗ ܟܻ݁ܐܦ݂ܐ ܘܫܱܪܻܝ ܠܡܟ݂ܐܐ ܒ݁ܗ ܘܐܡܱܪ ܚܣ ܠܟ݂ ܡܪܝ ܕ݁ܬ݂ܗܘܐ ܠܟ݂ ܗܕ݂ܐ
Matthew 16:23 ܗܘ ܕ݁ܝܢ ܐܬ݂ܦ݁ܢܻܝ ܘܐܡܱܪ ܠܟ݂ܻܐܦ݂ܐ ܙܠ ܠܟ݂ ܠܒ݂ܣܬܱ݁ܪܝ ܣܛܢܐ ܬ݁ܘܩܱܠܬ݁ܐ ܐܱܢ_ܬ݁ ܠܻܝ ܕ݁ܠܐ ܡܬ݂ܪܱܥܐ ܐܱܢ_ܬ݁ ܕܱ݁ܐܠܗܐ ܐܠܐ ܕܱ݁ܒ݂ܢܱܝ ܐ_ܢܫܐ
Matthew 16:24 ܗܝܕ݁ܝܢ ܐܡܱܪ ܝܫܘܥ ܠܬ݂ܱܠܡܻܝܕ݂ܱܘܗ_ܝ ܡܱܢ ܕ݁ܨܒ݂ܐ ܕ݁ܢܻܐܬ݂ܐ ܒ݁ܬ݂ܱܪܝ ܢܟ݂ܦ݁ܘܪ ܒ݁ܢܱܦ݂ܫܗ ܘܢܫܩܘܠ ܙܩܻܝܦ݂ܗ ܘܢܻܐܬ݂ܐ ܒ݁ܬ݂ܱܪܝ
Matthew 16:25 ܡܱܢ ܕ݁ܨܒ݂ܐ ܓ݁ܝܪ ܕ݁ܢܱܚܐ ܢܱܦ݂ܫܗ ܢܱܘܒ݁ܕ݂ܻܝܗ ܘܡܱܢ ܕ݁ܢܱܘܒ݁ܕ݂ ܢܱܦ݂ܫܗ ܡܛܠܬ݂ܝ ܢܫܟ݁ܚܻܝܗ
Matthew 16:26 ܡܢܐ ܓ݁ܝܪ ܡܬ݂ܗܱܢܐ ܒܱ݁ܪܢܫܐ ܐܢ ܟ݁ܠܗ ܥܠܡܐ ܢܩܢܐ ܘܢܱܦ݂ܫܗ ܢܚܣܱܪ ܐܱܘ ܡܢܐ ܢܬ݁ܠ ܒܱ݁ܪܢܫܐ ܬܱ݁ܚܠܘܦ݂ܐ ܕ݁ܢܱܦ݂ܫܗ
Matthew 16:27 ܥܬ݂ܻܝܕ݂ ܗ_ܘ ܓ݁ܝܪ ܒ݁ܪܗ ܕ݁ܐ_ܢܫܐ ܕ݁ܢܻܐܬ݂ܐ ܒ݁ܬ݂ܫܒ݁ܘܚܬ݁ܐ ܕܱ݁ܐܒ݂ܘܗ_ܝ ܥܱܡ ܡܱܠܱܐܟ݂ܱܘܗ_ܝ ܩܱܕܻ݁ܝܫܐ ܘܗܝܕ݁ܝܢ ܢܦ݂ܪܘܥ ܠܐ_ܢܫ ܐ_ܢܫ ܐܱܝܟ݂ ܥܒ݂ܕ݂ܱܘܗ_ܝ
Matthew 16:28 ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕܻ݁ܐܝܬ݂ ܐ_ܢܫܐ ܕ݁ܩܝܡܻܝܢ ܬ݁ܢܢ ܕ݁ܠܐ ܢܛܥܡܘܢ ܡܱܘܬ݁ܐ ܥܕ݂ܱܡܐ ܕ݁ܢܚܙܘܢ ܠܱܒ݂ܪܗ ܕ݁ܐ_ܢܫܐ ܕ݁ܐܬ݂ܐ ܒ݁ܡܱܠܟ݁ܘܬ݂ܗ
Matthew 17:1 ܘܒ݂ܬ݂ܱܪ ܫܬ݁ܐ ܝܱܘܡܻܝܢ ܕ݁ܒ݂ܱܪ ܝܫܘܥ ܠܟ݂ܻܐܦ݂ܐ ܘܱܠܝܱܥܩܘܒ݂ ܘܱܠܝܘܚܱܢܢ ܐܱܚܘܗ_ܝ ܘܱܐܣܩ ܐܢܘܢ ܠܛܘܪܐ ܪܡܐ ܒܱ݁ܠܚܘܕ݂ܱܝܗܘܢ
Matthew 17:2 ܘܐܫܬܱ݁ܚܠܱܦ݂ ܝܫܘܥ ܩܕ݂ܡܱܝܗܘܢ ܘܱܢܗܱܪ ܦܱ݁ܪܨܘܦ݁ܗ ܐܱܝܟ݂ ܫܡܫܐ ܢܱܚܬܱ݁ܘܗ_ܝ ܕ݁ܝܢ ܚܘܱܪܘ ܐܱܝܟ݂ ܢܘܗܪܐ
Matthew 17:3 ܘܐܬ݂ܚܙܻܝܘ ܠܗܘܢ ܡܘܫܐ ܘܐܠܻܝܐ ܟܱ݁ܕ݂ ܡܡܱܠܠܻܝܢ ܥܱܡܗ
Matthew 17:4 ܥܢܐ ܕ݁ܝܢ ܟܻ݁ܐܦ݂ܐ ܘܐܡܱܪ ܠܝܫܘܥ ܡܪܝ ܫܱܦܻ݁ܝܪ ܗ_ܘ ܠܱܢ ܕܱ݁ܬ݂ܢܢ ܢܗܘܐ ܘܐܢ ܨܒ݂ܐ ܐܱܢ_ܬ݁ ܢܥܒ݁ܕ݂ ܬ݁ܢܢ ܬ݁ܠܬ݂ ܡܱܛܠܻܝܢ ܚܕ݂ܐ ܠܟ݂ ܘܱܚܕ݂ܐ ܠܡܘܫܐ ܘܱܚܕ݂ܐ ܠܐܠܻܝܐ
Matthew 17:5 ܘܥܱܕ݂ ܗܘ ܡܡܱܠܠ ܗܐ ܥܢܢܐ ܢܱܗܻܝܪܬ݁ܐ ܐܱܛܠܱܬ݂ ܥܠܱܝܗܘܢ ܘܩܠܐ ܗܘܐ ܡܢ ܥܢܢܐ ܕ݁ܐܡܱܪ ܗܢܱܘ ܒ݁ܪܝ ܚܱܒܻ݁ܝܒ݂ܐ ܕ݁ܒ݂ܗ ܐܨܛܒ݂ܻܝܬ݂ ܠܗ ܫܡܱܥܘ
Matthew 17:6 ܘܟ݂ܱܕ݂ ܫܡܱܥܘ ܬܱ݁ܠܡܻܝܕ݂ܐ ܢܦ݂ܱܠܘ ܥܱܠ ܐܱܦܱ݁ܝܗܘܢ ܘܱܕ݂ܚܠܘ ܛܒ݂
Matthew 17:7 ܘܐܬ݂ܩܱܪܱܒ݂ ܠܘܬ݂ܗܘܢ ܝܫܘܥ ܘܱܩܪܒ݂ ܠܗܘܢ ܘܐܡܱܪ ܩܘܡܘ ܠܐ ܬ݁ܕ݂ܚܠܘܢ
Matthew 17:8 ܘܱܐܪܻܝܡܘ ܥܱܝܢܱܝܗܘܢ ܘܱܠܐ_ܢܫ ܠܐ ܚܙܱܘ ܐܠܐ ܐܢ ܠܝܫܘܥ ܒܱ݁ܠܚܘܕ݂ܱܘܗ_ܝ
Matthew 17:9 ܘܟ݂ܱܕ݂ ܢܚܬܻ݁ܝܢ ܡܢ ܛܘܪܐ ܦܱ݁ܩܕ݂ ܐܢܘܢ ܝܫܘܥ ܘܐܡܱܪ ܠܗܘܢ ܠܥܻܝܢ ܐ_ܢܫ ܠܐ ܬܻ݁ܐܡܪܘܢ ܚܙܘܐ ܗܢܐ ܥܕ݂ܱܡܐ ܕܱ݁ܢܩܘܡ ܒ݁ܪܗ ܕ݁ܐ_ܢܫܐ ܡܢ ܡܻܝܬ݂ܐ
Matthew 17:10 ܘܫܱܐܠܘܗ_ܝ ܬܱ݁ܠܡܻܝܕ݂ܱܘܗ_ܝ ܘܐܡܪܻܝܢ ܠܗ ܡܢܐ ܗܟ݂ܻܝܠ ܣܦ݂ܪܐ ܐܡܪܻܝܢ ܕ݁ܐܠܻܝܐ ܘܠܐ ܕ݁ܢܻܐܬ݂ܐ ܠܘܩܕ݂ܱܡ
Matthew 17:11 ܥܢܐ ܝܫܘܥ ܘܐܡܱܪ ܐܠܻܝܐ ܐܬ݂ܐ ܠܘܩܕ݂ܱܡ ܕ݁ܟ݂ܠ ܡܕ݁ܡ ܢܫܱܠܡ
Matthew 17:12 ܐܡܱܪ ܐ_ܢܐ ܠܟ݂ܘܢ ܕ݁ܝܢ ܕ݁ܗܐ ܐܠܻܝܐ ܐܬ݂ܐ ܘܠܐ ܝܱܕ݂ܥܘܗ_ܝ ܘܱܥܒ݂ܱܕ݂ܘ ܒ݁ܗ ܟ݁ܠ ܡܐ ܕܱ݁ܨܒ݂ܱܘ ܗܟ݂ܱܢܐ ܐܦ݂ ܒ݁ܪܗ ܕ݁ܐ_ܢܫܐ ܥܬ݂ܻܝܕ݂ ܕ݁ܢܚܱܫ ܡܢܗܘܢ
Matthew 17:13 ܗܝܕ݁ܝܢ ܐܣܬܱ݁ܟܱ݁ܠܘ ܬܱ݁ܠܡܻܝܕ݂ܐ ܕ݁ܥܱܠ ܝܘܚܱܢܢ ܡܱܥܡܕ݂ܢܐ ܐܡܱܪ ܠܗܘܢ
Matthew 17:14 ܘܟ݂ܱܕ݂ ܐܬ݂ܱܘ ܠܘܬ݂ ܟ݁ܢܫܐ ܩܪܒ݂ ܠܗ ܓܱ݁ܒ݂ܪܐ ܘܱܒ݂ܪܟ݂ ܥܱܠ ܒ݁ܘܪܟܱ݁ܘܗ_ܝ
Matthew 17:15 ܘܐܡܱܪ ܠܗ ܡܪܝ ܐܬ݂ܪܱܚܱܡ ܥܠܱܝ ܒ݁ܪܝ ܕܻ݁ܐܝܬ݂ ܠܗ ܒܱ݁ܪ ܐܓ݁ܪܐ ܘܒ݂ܻܝܫܐܝܻܬ݂ ܥܒ݂ܻܝܕ݂ ܟ݁ܡܐ ܓ݁ܝܪ ܙܱܒ݂ܢܻܝܢ ܒ݁ܢܘܪܐ ܢܦ݂ܠ ܘܱܟ݂ܡܐ ܙܱܒ݂ܢܻܝܢ ܒ݁ܡܱܝܐ
Matthew 17:16 ܘܩܱܪܒ݂ܬ݂ܗ ܠܬ݂ܱܠܡܻܝܕ݂ܱܝܟ݁ ܘܠܐ ܐܫܟܱ݁ܚܘ ܠܡܱܐܣܝܘܬ݂ܗ
Matthew 17:17 ܥܢܐ ܝܫܘܥ ܘܐܡܱܪ ܐܘܢ ܫܱܪܒ݁ܬ݂ܐ ܕ݁ܠܐ ܡܗܱܝܡܢܐ ܘܱܡܥܱܩܱܠܬ݁ܐ ܥܕ݂ܱܡܐ ܠܐܡܱܬ݂ܝ ܐܗܘܐ ܥܱܡܟ݂ܘܢ ܘܱܥܕ݂ܱܡܐ ܠܐܡܱܬ݂ܝ ܐܣܱܝܒܱ݁ܪܟ݂ܘܢ ܐܱܝܬ݁ܝܗ_ܝ ܠܻܝ ܠܟ݂ܐ
Matthew 17:18 ܘܱܟ݂ܐܐ ܒ݁ܗ ܝܫܘܥ ܘܱܢܦ݂ܱܩ ܡܢܗ ܫܻܐܕ݂ܐ ܘܐܬ݂ܱܐܣܻܝ ܛܱܠܝܐ ܡܢ ܗܝ ܫܥܬ݂ܐ
Matthew 17:19 ܗܝܕ݁ܝܢ ܩܪܒ݂ܘ ܬܱ݁ܠܡܻܝܕ݂ܐ ܠܘܬ݂ ܝܫܘܥ ܒܱ݁ܠܚܘܕ݂ܱܘܗ_ܝ ܘܐܡܱܪܘ ܠܗ ܠܡܢܐ ܚܢܱܢ ܠܐ ܐܫܟܱ݁ܚܢ ܠܡܱܐܣܝܘܬ݂ܗ
Matthew 17:20 ܐܡܱܪ ܠܗܘܢ ܝܫܘܥ ܡܛܠ ܠܐ ܗܱܝܡܢܘܬ݂ܟ݂ܘܢ ܐܱܡܻܝܢ ܓ݁ܝܪ ܐܡܱܪ ܐ_ܢܐ ܠܟ݂ܘܢ ܕ݁ܐܢ ܬ݁ܗܘܐ ܒ݁ܟ݂ܘܢ ܗܱܝܡܢܘܬ݂ܐ ܐܱܝܟ݂ ܦ݁ܪܕ݁ܬ݁ܐ ܕ݁ܚܱܪܕ݁ܠܐ ܬܻ݁ܐܡܪܘܢ ܠܛܘܪܐ ܗܢܐ ܕ݁ܫܱܢܐ ܡܟ݁ܐ ܘܱܢܫܱܢܐ ܘܡܕ݁ܡ ܠܐ ܢܚܣܱܢܟ݂ܘܢ
Matthew 17:21 ܗܢܐ ܕ݁ܝܢ ܓ݁ܢܣܐ ܠܐ ܢܦ݂ܩ ܐܠܐ ܒ݁ܨܱܘܡܐ ܘܒ݂ܱܨܠܘܬ݂ܐ
Matthew 17:22 ܟܱ݁ܕ݂ ܡܬ݂ܗܱܦ݁ܟ݂ܻܝܢ ܕ݁ܝܢ ܒܱ݁ܓ݂ܠܻܝܠܐ ܐܡܱܪ ܠܗܘܢ ܝܫܘܥ ܥܬ݂ܻܝܕ݂ ܗ_ܘ ܒ݁ܪܗ ܕ݁ܐ_ܢܫܐ ܕ݁ܢܫܬ݁ܠܡ ܒܻ݁ܐܝܕ݂ܱܝ ܒ݁ܢܱܝ ܐ_ܢܫܐ
Matthew 17:23 ܘܢܩܛܠܘܢܝܗ_ܝ ܘܱܠܝܱܘܡܐ ܕܱ݁ܬ݂ܠܬ݂ܐ ܢܩܘܡ ܘܟ݂ܪܝܱܬ݂ ܠܗܘܢ ܛܒ݂
Matthew 17:24 ܘܟ݂ܱܕ݂ ܐܬ݂ܱܘ ܠܱܟ݂ܦ݂ܱܪܢܱܚܘܡ ܩܪܒ݂ܘ ܗܢܘܢ ܕ݁ܢܣܒܻ݁ܝܢ ܬ݁ܪܝܢ ܬ݁ܪܝܢ ܙܘܙܻܝܢ ܕܱ݁ܟ݂ܣܦ݂ ܪܻܫܐ ܠܘܬ݂ ܟܻ݁ܐܦ݂ܐ ܘܐܡܱܪܘ ܠܗ ܪܱܒ݁ܟ݂ܘܢ ܠܐ ܝܗܒ݂ ܬ݁ܪܝܢ ܙܘܙܱܘܗ_ܝ
Matthew 17:25 ܐܡܱܪ ܠܗܘܢ ܐܻܝܢ ܘܟ݂ܱܕ݂ ܥܱܠ ܟܻ݁ܐܦ݂ܐ ܠܒ݂ܱܝܬ݁ܐ ܩܱܕ݁ܡܗ ܝܫܘܥ ܘܐܡܱܪ ܠܗ ܡܢܐ ܡܬ݂ܚܙܐ ܠܟ݂ ܫܡܥܘܢ ܡܱܠܟ݁ܝܗ ܕܱ݁ܐܪܥܐ ܡܢ ܡܱܢ ܢܣܒܻ݁ܝܢ ܡܱܟ݂ܣܐ ܘܱܟ݂ܣܦ݂ ܪܻܫܐ ܡܱܢ ܒ݁ܢܱܝܗܘܢ ܐܱܘ ܡܢ ܢܘܟ݂ܪܝܐ
Matthew 17:26 ܐܡܱܪ ܠܗ ܫܡܥܘܢ ܡܢ ܢܘܟ݂ܪܝܐ ܐܡܱܪ ܠܗ ܝܫܘܥ ܡܕ݂ܝܢ ܒ݁ܢܱܝ ܚܻܐܪܐ ܐܢܘܢ ܒ݁ܢܱܝܐ
Matthew 17:27 ܕ݁ܠܐ ܕ݁ܝܢ ܢܱܟ݂ܫܠ ܐܢܘܢ ܙܠ ܠܝܱܡܐ ܘܱܐܪܡܐ ܒܱ݁ܠܘܥܐ ܘܢܘܢܐ ܩܱܕ݂ܡܝܐ ܕ݁ܣܠܩ ܦ݁ܬ݂ܱܚ ܦ݁ܘܡܗ ܘܬ݂ܫܟܱ݁ܚ ܐܣܬܻ݁ܪܐ ܗܝ ܣܱܒ݂ ܘܗܱܒ݂ ܚܠܦ݂ܱܝ ܘܱܚܠܦ݂ܱܝܟ݁
Matthew 18:1 ܒ݁ܗܝ ܫܥܬ݂ܐ ܩܪܒ݂ܘ ܬܱ݁ܠܡܻܝܕ݂ܐ ܠܘܬ݂ ܝܫܘܥ ܘܐܡܪܻܝܢ ܡܱܢܘ ܟܱ݁ܝ ܪܱܒ݂ ܒ݁ܡܱܠܟ݁ܘܬ݂ܐ ܕܱ݁ܫܡܱܝܐ
Matthew 18:2 ܘܱܩܪܐ ܝܫܘܥ ܛܱܠܝܐ ܘܱܐܩܻܝܡܗ ܒܱ݁ܝܢܬ݂ܗܘܢ
Matthew 18:3 ܘܐܡܱܪ ܐܱܡܻܝܢ ܐܡܱܪܢܐ ܠܟ݂ܘܢ ܕ݁ܐܠܐ ܬ݁ܬ݂ܗܱܦ݂ܟ݁ܘܢ ܘܬ݂ܗܘܘܢ ܐܱܝܟ݂ ܛܠܝܐ ܠܐ ܬ݁ܥܠܘܢ ܠܡܱܠܟ݁ܘܬ݂ܐ ܕܱ݁ܫܡܱܝܐ
Matthew 18:4 ܡܱܢ ܗܟ݂ܻܝܠ ܕܱ݁ܡܡܱܟ݁ܟ݂ ܢܱܦ݂ܫܗ ܐܱܝܟ݂ ܗܢܐ ܛܱܠܝܐ ܗܘ ܢܗܘܐ ܪܱܒ݂ ܒ݁ܡܱܠܟ݁ܘܬ݂ܐ ܕܱ݁ܫܡܱܝܐ
Matthew 18:5 ܘܡܱܢ ܕܱ݁ܢܩܱܒ݁ܠ ܐܱܝܟ݂ ܛܱܠܝܐ ܗܢܐ ܒ݁ܫܡܝ ܠܻܝ ܡܩܱܒ݁ܠ
Matthew 18:6 ܘܟ݂ܠ ܕ݁ܢܱܟ݂ܫܠ ܠܚܱܕ݂ ܡܢ ܗܠܝܢ ܙܥܘܪܐ ܕܱ݁ܡܗܱܝܡܢܻܝܢ ܒܻ݁ܝ ܦܱ݁ܩܚ ܗ_ܘܐ ܠܗ ܕ݁ܬ݂ܗܘܐ ܬܱ݁ܠܝܐ ܪܱܚܝܐ ܕܱ݁ܚܡܪܐ ܒ݁ܨܱܘܪܗ ܘܱܡܛܱܒܱ݁ܥ ܒ݁ܥܘܡܩܱܘܗ_ܝ ܕ݁ܝܱܡܐ
Matthew 18:7 ܘܝ ܠܥܠܡܐ ܡܢ ܡܱܟ݂ܫܘܠܐ ܐܱܢܱܢܩܻܐ ܓ݁ܝܪ ܕ݁ܢܻܐܬ݂ܘܢ ܡܱܟ݂ܫܘܠܐ ܘܝ ܕ݁ܝܢ ܠܓ݂ܱܒ݂ܪܐ ܕ݁ܒ݂ܻܐܝܕ݂ܗ ܢܻܐܬ݂ܘܢ ܡܱܟ݂ܫܘܠܐ
Matthew 18:8 ܐܢ ܕ݁ܝܢ ܐܻܝܕ݂ܟ݂ ܐܱܘ ܪܓ݂ܠܟ݂ ܡܱܟ݂ܫܠܐ ܠܟ݂ ܦ݁ܣܘܩܝܗ ܘܱܫܕ݂ܻܝܗ ܡܢܟ݂ ܛܒ݂ ܗ_ܘ ܠܟ݂ ܕ݁ܬ݂ܥܘܠ ܠܚܱܝܐ ܟܱ݁ܕ݂ ܚܓ݂ܻܝܣ ܐܱܢ_ܬ݁ ܐܱܘ ܟܱ݁ܕ݂ ܦ݁ܫܻܝܓ݂ ܘܠܐ ܟܱ݁ܕ݂ ܐܻܝܬ݂ ܠܟ݂ ܬܱ݁ܪܬ݁ܝܢ ܐܻܝܕ݂ܻܝܢ ܐܱܘ ܬܱ݁ܪܬ݁ܝܢ ܪܓ݂ܠܻܝܢ ܬ݁ܦ݁ܠ ܒ݁ܢܘܪܐ ܕܱ݁ܠܥܠܱܡ
Matthew 18:9 ܘܐܢ ܗܘ ܕ݁ܥܱܝܢܟ݂ ܡܱܟ݂ܫܠܐ ܠܟ݂ ܚܨܻܝܗ ܘܱܫܕ݂ܻܝܗ ܡܢܟ݂ ܛܒ݂ ܗ_ܘ ܠܟ݂ ܕ݁ܒ݂ܱܚܕ݂ܐ ܥܱܝܢܐ ܬ݁ܥܘܠ ܠܚܱܝܐ ܘܠܐ ܟܱ݁ܕ݂ ܐܻܝܬ݂ ܠܟ݂ ܬܱ݁ܪܬ݁ܝܢ ܥܱܝܢܻܝܢ ܬ݁ܦ݁ܠ ܒ݁ܓ݂ܻܗܱܢܐ ܕ݁ܢܘܪܐ
Matthew 18:10 ܚܙܱܘ ܠܐ ܬ݁ܒ݂ܣܘܢ ܥܱܠ ܚܱܕ݂ ܡܢ ܗܠܝܢ ܙܥܘܪܐ ܐܡܱܪ ܐ_ܢܐ ܠܟ݂ܘܢ ܓ݁ܝܪ ܕ݁ܡܱܠܱܐܟ݂ܱܝܗܘܢ ܒܱ݁ܫܡܱܝܐ ܒ݁ܟ݂ܠܙܒ݂ܱܢ ܚܙܝܢ ܦܱ݁ܪܨܘܦ݁ܗ ܕ݁ܐܒ݂ܝ ܕ݁ܒ݂ܱܫܡܱܝܐ
Matthew 18:11 ܐܬ݂ܐ ܓ݁ܝܪ ܒ݁ܪܗ ܕ݁ܐ_ܢܫܐ ܕ݁ܢܱܚܐ ܡܕ݁ܡ ܕܱ݁ܐܒܻ݁ܝܕ݂ ܗ_ܘܐ
Matthew 18:12 ܡܢܐ ܡܬ݂ܚܙܐ ܠܟ݂ܘܢ ܐܢ ܢܗܘܘܢ ܠܐ_ܢܫ ܡܐܐ ܥܪܒܻ݁ܝܢ ܘܢܛܥܐ ܚܱܕ݂ ܡܢܗܘܢ ܠܐ ܫܒ݂ܩ ܬ݁ܫܥܻܝܢ ܘܬ݂ܫܥܐ ܒ݁ܛܘܪܐ ܘܐܙܠ ܒ݁ܥܐ ܠܗܱܘ ܕܱ݁ܛܥܐ
Matthew 18:13 ܘܐܢ ܢܫܟ݁ܚܗ ܐܱܡܻܝܢ ܐܡܱܪܢܐ ܠܟ݂ܘܢ ܕ݁ܚܕ݂ܐ ܒ݁ܗ ܝܱܬܻ݁ܝܪ ܡܢ ܬ݁ܫܥܻܝܢ ܘܬ݂ܫܥܐ ܕ݁ܠܐ ܛܥܱܘ
Matthew 18:14 ܗܟ݂ܱܢܐ ܠܱܝܬ݁ ܨܒ݂ܝܢܐ ܩܕ݂ܡ ܐܱܒ݂ܘܟ݂ܘܢ ܕ݁ܒ݂ܱܫܡܱܝܐ ܕ݁ܢܻܐܒ݂ܱܕ݂ ܚܱܕ݂ ܡܢ ܙܥܘܪܐ ܗܠܝܢ
Matthew 18:15 ܐܢ ܕ݁ܝܢ ܐܱܣܟ݁ܠ ܒ݁ܟ݂ ܐܱܚܘܟ݂ ܙܠ ܐܱܟ݁ܣܝܗ_ܝ ܒܱ݁ܝܢܱܝܟ݁ ܘܠܗ ܒܱ݁ܠܚܘܕ݂ ܐܢ ܫܱܡܥܟ݂ ܝܻܬ݂ܱܪܬ݁ ܐܱܚܘܟ݂
Matthew 18:16 ܘܐܠܐ ܫܱܡܥܟ݂ ܕ݁ܒ݂ܱܪ ܥܱܡܟ݂ ܚܱܕ݂ ܐܱܘ ܬ݁ܪܝܢ ܕ݁ܥܱܠ ܦ݁ܘܡ ܬ݁ܪܝܢ ܐܱܘ ܬ݁ܠܬ݂ܐ ܣܗܕܻ݁ܝܢ ܬ݁ܩܘܡ ܟ݁ܠ ܡܠܐ
Matthew 18:17 ܐܢ ܕ݁ܝܢ ܐܦ݂ ܠܐ ܠܗܢܘܢ ܢܫܡܱܥ ܐܡܱܪ ܠܥܻܕ݁_ܬ݁ܐ ܐܢ ܕ݁ܝܢ ܐܦ݂ ܠܐ ܠܥܻܕ݁_ܬ݁ܐ ܢܫܡܱܥ ܢܗܘܐ ܠܟ݂ ܐܱܝܟ݂ ܡܟ݂ܣܐ ܘܱܐܝܟ݂ ܚܱܢܦ݂ܐ
Matthew 18:18 ܘܱܐܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܟ݂ܠ ܡܐ ܕ݁ܬ݂ܐܣܪܘܢ ܒܱ݁ܐܪܥܐ ܢܗܘܐ ܐܱܣܻܝܪ ܒܱ݁ܫܡܱܝܐ ܘܡܕ݁ܡ ܕ݁ܬ݂ܫܪܘܢ ܒܱ݁ܐܪܥܐ ܢܗܘܐ ܫܪܐ ܒܱ݁ܫܡܱܝܐ
Matthew 18:19 ܬ݁ܘܒ݂ ܐܡܱܪܢܐ ܠܟ݂ܘܢ ܕ݁ܐܢ ܬ݁ܪܝܢ ܡܢܟ݂ܘܢ ܢܫܬ݁ܘܘܢ ܒܱ݁ܐܪܥܐ ܥܱܠ ܟ݁ܠ ܨܒ݂ܘ ܕ݁ܢܫܐܠܘܢ ܢܗܘܐ ܠܗܘܢ ܡܢ ܠܘܬ݂ ܐܒ݂ܝ ܕ݁ܒ݂ܱܫܡܱܝܐ
Matthew 18:20 ܐܱܝܟ݁ܐ ܓ݁ܝܪ ܕܱ݁ܬ݂ܪܝܢ ܐܱܘ ܬ݁ܠܬ݂ܐ ܟ݁ܢܻܝܫܻܝܢ ܒ݁ܫܡܝ ܬܱ݁ܡܢ ܐܢܐ ܒܱ݁ܝܢܬ݂ܗܘܢ
Matthew 18:21 ܗܝܕ݁ܝܢ ܩܪܒ݂ ܠܘܬ݂ܗ ܟܻ݁ܐܦ݂ܐ ܘܐܡܱܪ ܡܪܝ ܟ݁ܡܐ ܙܱܒ݂ܢܻܝܢ ܐܢ ܢܱܣܟ݁ܠ ܒܻ݁ܝ ܐܚܝ ܐܫܒ݁ܘܩ ܠܗ ܥܕ݂ܱܡܐ ܠܱܫܒ݂ܱܥ ܙܱܒ݂ܢܻܝܢ
Matthew 18:22 ܐܡܱܪ ܠܗ ܝܫܘܥ ܠܐ ܐܡܱܪ ܐ_ܢܐ ܠܟ݂ ܥܕ݂ܱܡܐ ܠܱܫܒ݂ܱܥ ܐܠܐ ܥܕ݂ܱܡܐ ܠܫܱܒ݂ܥܻܝܢ ܙܱܒ݂ܢܻܝܢ ܫܒ݂ܱܥ ܫܒ݂ܱܥ
Matthew 18:23 ܡܛܠ ܗܢܐ ܐܬ݁ܕܱ݁ܡܝܱܬ݂ ܡܱܠܟ݁ܘܬ݂ܐ ܕܱ݁ܫܡܱܝܐ ܠܓ݂ܱܒ݂ܪܐ ܡܱܠܟ݁ܐ ܕܱ݁ܨܒ݂ܐ ܕ݁ܢܣܱܒ݂ ܚܘܫܒ݁ܢܐ ܡܢ ܥܱܒ݂ܕܱ݁ܘܗ_ܝ
Matthew 18:24 ܘܟ݂ܱܕ݂ ܫܱܪܻܝ ܠܡܣܱܒ݂ ܩܱܪܒ݂ܘ ܠܗ ܚܱܕ݂ ܕ݁ܚܱܝܒ݂ ܪܒ݁ܘ ܟܱ݁ܟ݁ܪܻܝܢ
Matthew 18:25 ܘܟ݂ܱܕ݂ ܠܱܝܬ݁ ܠܗ ܠܡܦ݂ܪܱܥ ܦ݁ܩܱܕ݂ ܡܪܗ ܕ݁ܢܙܕܱ݁ܒܱ݁ܢ ܗܘ ܘܱܐܢ_ܬ݁ܬ݂ܗ ܘܱܒ݂ܢܱܘܗ_ܝ ܘܟ݂ܠ ܡܕ݁ܡ ܕܻ݁ܐܝܬ݂ ܠܗ ܘܢܦ݂ܪܘܥ
Matthew 18:26 ܘܱܢܦ݂ܱܠ ܗܱܘ ܥܱܒ݂ܕ݁ܐ ܣܓ݂ܕ݂ ܠܗ ܘܐܡܱܪ ܡܪܝ ܐܱܓܱ݁ܪ ܥܠܱܝ ܪܘܚܐ ܘܟ݂ܠ ܡܕ݁ܡ ܦ݁ܪܱܥ ܐ_ܢܐ ܠܟ݂
Matthew 18:27 ܘܐܬ݂ܪܱܚܱܡ ܡܪܗ ܕ݁ܥܱܒ݂ܕ݁ܐ ܗܱܘ ܘܱܫܪܝܗ_ܝ ܘܚܱܘܒ݁ܬ݂ܗ ܫܒ݂ܱܩ ܠܗ
Matthew 18:28 ܢܦ݂ܱܩ ܕ݁ܝܢ ܥܱܒ݂ܕ݁ܐ ܗܱܘ ܘܐܫܟܱ݁ܚ ܠܚܱܕ݂ ܡܢ ܟ݁ܢܱܘܬ݂ܗ ܕ݁ܚܱܝܒ݂ ܗ_ܘܐ ܠܗ ܕܻ݁ܝܢܪܐ ܡܐܐ ܘܱܐܚܕ݁ܗ ܘܚܢܩ ܗ_ܘܐ ܠܗ ܘܐܡܱܪ ܠܗ ܗܱܒ݂ ܠܻܝ ܡܕ݁ܡ ܕ݁ܚܱܝܒ݂ ܐܱܢ_ܬ݁ ܠܻܝ
Matthew 18:29 ܘܱܢܦ݂ܱܠ ܗܱܘ ܟ݁ܢܬ݂ܗ ܥܱܠ ܪܓ݂ܠܱܘܗ_ܝ ܒ݁ܥܐ ܡܢܗ ܘܐܡܱܪ ܠܗ ܐܱܓܱ݁ܪ ܥܠܱܝ ܪܘܚܐ ܘܦ݂ܪܱܥ ܐ_ܢܐ ܠܟ݂
Matthew 18:30 ܗܘ ܕ݁ܝܢ ܠܐ ܨܒ݂ܐ ܐܠܐ ܐܙܱܠ ܐܱܪܡܝܗ ܒ݁ܝܬ݂ ܐܱܣܻܝܪܐ ܥܕ݂ܱܡܐ ܕ݁ܢܬ݁ܠ ܠܗ ܡܐ ܕ݁ܚܱܝܒ݂ ܠܗ
Matthew 18:31 ܟܱ݁ܕ݂ ܚܙܱܘ ܕ݁ܝܢ ܟ݁ܢܱܘܬ݂ܗܘܢ ܡܕ݁ܡ ܕܱ݁ܗܘܐ ܟ݁ܪܝܱܬ݂ ܠܗܘܢ ܛܒ݂ ܘܐܬ݂ܱܘ ܐܱܘܕܱ݁ܥܘ ܠܡܪܗܘܢ ܟ݁ܠ ܕܱ݁ܗܘܐ
Matthew 18:32 ܗܝܕ݁ܝܢ ܩܪܝܗ_ܝ ܡܪܗ ܘܐܡܱܪ ܠܗ ܥܱܒ݂ܕ݁ܐ ܒܻ݁ܝܫܐ ܗܝ ܟ݁ܠܗ ܚܱܘܒ݁ܬ݂ܐ ܫܒ݂ܩܬ݂ ܠܟ݂ ܕܱ݁ܒ݂ܥܱܝܬ݁ ܡܢܝ
Matthew 18:33 ܠܐ ܘܠܐ ܗ_ܘܐ ܠܟ݂ ܐܦ݂ ܐܱܢ_ܬ݁ ܕܱ݁ܬ݂ܚܘܢ ܠܱܟ݂ܢܬ݂ܟ݂ ܐܱܝܟܱ݁ܢܐ ܕ݁ܐܢܐ ܚܢܬ݁ܟ݂
Matthew 18:34 ܘܱܪܓ݂ܙ ܡܪܗ ܘܱܐܫܠܡܗ ܠܱܡܢܱܓ݁ܕ݂ܢܐ ܥܕ݂ܱܡܐ ܕ݁ܢܦ݂ܪܘܥ ܟ݁ܠ ܡܕ݁ܡ ܕ݁ܚܱܝܒ݂ ܠܗ
Matthew 18:35 ܗܟ݂ܱܢܐ ܢܥܒ݁ܕ݂ ܠܟ݂ܘܢ ܐܒ݂ܝ ܕ݁ܒ݂ܱܫܡܱܝܐ ܐܠܐ ܬ݁ܫܒ݁ܩܘܢ ܐ_ܢܫ ܠܱܐܚܘܗ_ܝ ܡܢ ܠܒ݁ܟ݂ܘܢ ܣܱܟ݂ܠܘܬ݂ܗ
Matthew 19:1 ܘܱܗܘܐ ܕ݁ܟ݂ܱܕ݂ ܫܱܠܡ ܝܫܘܥ ܡܠܐ ܗܠܝܢ ܫܩܱܠ ܡܢ ܓ݁ܠܻܝܠܐ ܘܐܬ݂ܐ ܠܱܬ݂ܚܘܡܐ ܕܻ݁ܝܗܘܕ݂ ܠܥܒ݂ܪܐ ܕ݁ܝܘܪܕ݁ܢܢ
Matthew 19:2 ܘܐܬ݂ܱܘ ܒ݁ܬ݂ܪܗ ܟ݁ܢܫܐ ܣܱܓܻ݁ܝܐܐ ܘܱܐܣܻܝ ܐܢܘܢ ܬܱ݁ܡܢ
Matthew 19:3 ܘܱܩܪܒ݂ܘ ܠܘܬ݂ܗ ܦ݁ܪܻܝܫܐ ܘܱܡܢܱܣܝܢ ܗ_ܘܱܘ ܠܗ ܘܐܡܪܻܝܢ ܐܢ ܫܱܠܻܝܛ ܠܐ_ܢܫ ܕ݁ܢܫܪܐ ܐܱܢ_ܬ݁ܬ݂ܗ ܒ݁ܟ݂ܠ ܥܠܐ
Matthew 19:4 ܗܘ ܕ݁ܝܢ ܥܢܐ ܘܐܡܱܪ ܠܗܘܢ ܠܐ ܩܪܱܝܬ݁ܘܢ ܕ݁ܗܱܘ ܕܱ݁ܥܒ݂ܱܕ݂ ܡܢ ܒ݁ܪܻܫܻܝܬ݂ ܕ݁ܟ݂ܪܐ ܘܢܩܒ݁ܬ݂ܐ ܥܒ݂ܱܕ݂ ܐܢܘܢ
Matthew 19:5 ܘܐܡܱܪ ܡܛܠ ܗܢܐ ܢܫܒ݁ܘܩ ܓܱ݁ܒ݂ܪܐ ܠܱܐܒ݂ܘܗ_ܝ ܘܠܐܡܗ ܘܢܩܱܦ݂ ܠܱܐܢ_ܬ݁ܬ݂ܗ ܘܢܗܘܘܢ ܬ݁ܪܱܝܗܘܢ ܚܱܕ݂ ܒ݁ܣܱܪ
Matthew 19:6 ܡܕ݂ܝܢ ܠܐ ܗܘܱܘ ܬ݁ܪܝܢ ܐܠܐ ܚܱܕ݂ ܦ݁ܓ݂ܱܪ ܡܕ݁ܡ ܗܟ݂ܻܝܠ ܕܱ݁ܐܠܗܐ ܙܱܘܓ݂ ܒܱ݁ܪܢܫܐ ܠܐ ܢܦ݂ܱܪܫ
Matthew 19:7 ܐܡܪܻܝܢ ܠܗ ܠܡܢܐ ܗܟ݂ܻܝܠ ܡܘܫܐ ܦܱ݁ܩܕ݂ ܕ݁ܢܬ݁ܠ ܟ݁ܬ݂ܒ݂ܐ ܕ݁ܫܘܒ݂ܩܢܐ ܘܢܫܪܻܝܗ
Matthew 19:8 ܐܡܱܪ ܠܗܘܢ ܡܘܫܐ ܠܘܩܒ݂ܱܠ ܩܱܫܝܘܬ݂ ܠܒ݁ܟ݂ܘܢ ܐܱܦ݁ܣ ܠܟ݂ܘܢ ܕ݁ܬ݂ܫܪܘܢ ܢܫܱܝܟ݁ܘܢ ܡܢ ܒ݁ܪܻܫܻܝܬ݂ ܕ݁ܝܢ ܠܐ ܗܘܐ ܗܟ݂ܱܢܐ
Matthew 19:9 ܐܡܱܪ ܐ_ܢܐ ܠܟ݂ܘܢ ܕ݁ܝܢ ܕ݁ܡܱܢ ܕ݁ܫܒ݂ܩ ܐܱܢ_ܬ݁ܬ݂ܗ ܕ݁ܠܐ ܓܱ݁ܘܪܐ ܘܢܣܒ݂ ܐ_ܚܪܻܬ݂ܐ ܓ݁ܐܱܪ ܘܡܱܢ ܕ݁ܢܣܒ݂ ܫܒ݂ܻܝܩܬ݁ܐ ܓ݁ܐܱܪ
Matthew 19:10 ܐܡܪܻܝܢ ܠܗ ܬܱ݁ܠܡܻܝܕ݂ܱܘܗ_ܝ ܐܢ ܗܟ݂ܱܢܐ ܐܻܝܬ݂ ܥܕ݂ܠܝܐ ܒܱ݁ܝܢܱܝ ܓܱ݁ܒ݂ܪܐ ܠܱܐܢ_ܬ݁ܬ݂ܐ ܠܐ ܦܱ݁ܩܚ ܠܡܣܱܒ݂ ܐܱܢ_ܬ݁ܬ݂ܐ
Matthew 19:11 ܗܘ ܕ݁ܝܢ ܐܡܱܪ ܠܗܘܢ ܠܐ ܟ݁ܠܢܫ ܣܦ݂ܩ ܠܗ ܠܡܠܬ݂ܐ ܗܕ݂ܐ ܐܠܐ ܡܱܢ ܕܻ݁ܝܗܻܝܒ݂ ܠܗ
Matthew 19:12 ܐܻܝܬ݂ ܓ݁ܝܪ ܡܗܱܝܡܢܐ ܕ݁ܡܢ ܟܱ݁ܪܣܐ ܕ݁ܐܡܗܘܢ ܐܬ݂ܻܝܠܕ݂ܘ ܗܟ݂ܱܢܐ ܘܻܐܝܬ݂ ܡܗܱܝܡܢܐ ܕ݁ܡܢ ܒ݁ܢܱܝܢܫܐ ܗܘܱܘ ܡܗܱܝܡܢܐ ܘܻܐܝܬ݂ ܡܗܱܝܡܢܐ ܕ݁ܗܢܘܢ ܥܒ݂ܱܕ݂ܘ ܢܱܦ݂ܫܗܘܢ ܡܗܱܝܡܢܐ ܡܛܠ ܡܱܠܟ݁ܘܬ݂ܐ ܕܱ݁ܫܡܱܝܐ ܡܱܢ ܕ݁ܡܫܟܱ݁ܚ ܕ݁ܢܣܦܱ݁ܩ ܢܣܦܱ݁ܩ
Matthew 19:13 ܗܝܕ݁ܝܢ ܩܱܪܒ݂ܘ ܠܗ ܛܠܝܐ ܕܱ݁ܢܣܻܝܡ ܐܻܝܕ݂ܗ ܥܠܱܝܗܘܢ ܘܱܢܨܱܠܐ ܘܱܟ݂ܱܐܘ ܒ݁ܗܘܢ ܬܱ݁ܠܡܻܝܕ݂ܱܘܗ_ܝ
Matthew 19:14 ܗܘ ܕ݁ܝܢ ܝܫܘܥ ܐܡܱܪ ܠܗܘܢ ܫܒ݂ܘܩܘ ܛܠܝܐ ܐܬ݂ܝܢ ܠܘܬ݂ܝ ܘܠܐ ܬ݁ܟ݂ܠܘܢ ܐܢܘܢ ܕ݁ܕ݂ܱܐܝܠܝܢ ܓ݁ܝܪ ܕܱ݁ܐܝܟ݂ ܗܠܝܢ ܐܢܘܢ ܐܻܝܬ݂ܝܗ ܡܱܠܟ݁ܘܬ݂ܐ ܕܱ݁ܫܡܱܝܐ
Matthew 19:15 ܘܣܡ ܐܻܝܕ݂ܗ ܥܠܱܝܗܘܢ ܘܐܙܱܠ ܡܢ ܬܱ݁ܡܢ
Matthew 19:16 ܘܐܬ݂ܐ ܚܱܕ݂ ܩܪܒ݂ ܘܐܡܱܪ ܠܗ ܡܱܠܦ݂ܢܐ ܛܒ݂ܐ ܡܢܐ ܕ݁ܛܒ݂ ܐܥܒ݁ܕ݂ ܕ݁ܢܗܘܘܢ ܠܻܝ ܚܱܝܐ ܕܱ݁ܠܥܠܱܡ
Matthew 19:17 ܗܘ ܕ݁ܝܢ ܐܡܱܪ ܠܗ ܡܢܐ ܩܪܐ ܐܱܢ_ܬ݁ ܠܻܝ ܛܒ݂ܐ ܠܱܝܬ݁ ܛܒ݂ܐ ܐܠܐ ܐܢ ܚܱܕ݂ ܐܱܠܗܐ ܐܢ ܕ݁ܝܢ ܨܒ݂ܐ ܐܱܢ_ܬ݁ ܕ݁ܬ݂ܥܘܠ ܠܚܱܝܐ ܛܱܪ ܦ݁ܘܩܕ݁ܢܐ
Matthew 19:18 ܐܡܱܪ ܠܗ ܐܱܝܠܝܢ ܗܘ ܕ݁ܝܢ ܝܫܘܥ ܐܡܱܪ ܠܗ ܕ݁ܠܐ ܬ݁ܩܛܘܠ ܘܠܐ ܬ݁ܓ݂ܘܪ ܘܠܐ ܬ݁ܓ݂ܢܘܒ݂ ܘܠܐ ܬ݁ܣܗܱܕ݂ ܣܗܕ݁ܘܬ݂ ܫܘܩܪܐ
Matthew 19:19 ܘܝܱܩܱܪ ܠܱܐܒ݂ܘܟ݂ ܘܠܐܡܟ݂ ܘܬ݂ܱܚܒ݂ ܠܩܱܪܻܝܒ݂ܟ݂ ܐܱܝܟ݂ ܢܱܦ݂ܫܟ݂
Matthew 19:20 ܐܡܱܪ ܠܗ ܗܱܘ ܥܠܱܝܡܐ ܗܠܝܢ ܟ݁ܠܗܝܢ ܢܛܪܬ݂ ܐܢܝܢ ܡܢ ܛܱܠܝܘܬ݂ܝ ܡܢܐ ܚܣܻܝܪ ܐ_ܢܐ
Matthew 19:21 ܐܡܱܪ ܠܗ ܝܫܘܥ ܐܢ ܨܒ݂ܐ ܐܱܢ_ܬ݁ ܓ݁ܡܻܝܪܐ ܠܡܗܘܐ ܙܠ ܙܱܒ݁ܢ ܩܢܝܢܟ݂ ܘܗܱܒ݂ ܠܡܣܟܻ݁ܢܐ ܘܬ݂ܗܘܐ ܠܟ݂ ܣܻܝܡܬ݂ܐ ܒܱ݁ܫܡܱܝܐ ܘܬ݂ܐ ܒ݁ܬ݂ܱܪܝ
Matthew 19:22 ܫܡܱܥ ܕ݁ܝܢ ܗܱܘ ܥܠܱܝܡܐ ܡܠܬ݂ܐ ܗܕ݂ܐ ܘܐܙܱܠ ܟܱ݁ܕ݂ ܟܱ݁ܪܝܐ ܠܗ ܐܻܝܬ݂ ܗ_ܘܐ ܠܗ ܓ݁ܝܪ ܩܢܝܢܐ ܣܱܓܻ݁ܝܐܐ
Matthew 19:23 ܝܫܘܥ ܕ݁ܝܢ ܐܡܱܪ ܠܬ݂ܱܠܡܻܝܕ݂ܱܘܗ_ܝ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܥܱܛܠܐ ܗ_ܝ ܠܥܱܬܻ݁ܝܪܐ ܕ݁ܢܥܘܠ ܠܡܱܠܟ݁ܘܬ݂ ܫܡܱܝܐ
Matthew 19:24 ܬ݁ܘܒ݂ ܕ݁ܝܢ ܐܡܱܪܢܐ ܠܟ݂ܘܢ ܕܱ݁ܕ݂ܠܻܝܠ ܗ_ܘ ܠܓ݂ܱܡܠܐ ܠܡܥܱܠ ܒܱ݁ܚܪܘܪܐ ܕܱ݁ܡܚܱܛܐ ܐܱܘ ܥܱܬܻ݁ܝܪܐ ܕ݁ܢܥܘܠ ܠܡܱܠܟ݁ܘܬ݂ܐ ܕܱ݁ܐܠܗܐ
Matthew 19:25 ܬܱ݁ܠܡܻܝܕ݂ܐ ܕ݁ܝܢ ܟܱ݁ܕ݂ ܫܡܱܥܘ ܬܱ݁ܗܻܝܪܻܝܢ ܗ_ܘܱܘ ܛܒ݂ ܘܐܡܪܻܝܢ ܡܱܢܘ ܟܱ݁ܝ ܡܫܟܱ݁ܚ ܕ݁ܢܻܚܐ
Matthew 19:26 ܚܪ ܒ݁ܗܘܢ ܝܫܘܥ ܘܐܡܱܪ ܠܗܘܢ ܠܘܬ݂ ܒ݁ܢܱܝܢܫܐ ܗܕ݂ܐ ܠܐ ܡܫܟ݁ܚܐ ܠܘܬ݂ ܐܱܠܗܐ ܕ݁ܝܢ ܟ݁ܠܡܕ݁ܡ ܡܫܟ݁ܚܐ
Matthew 19:27 ܗܝܕ݁ܝܢ ܥܢܐ ܟܻ݁ܐܦ݂ܐ ܘܐܡܱܪ ܠܗ ܗܐ ܐܢܱܚܢܱܢ ܫܒ݂ܱܩܢ ܟ݁ܠܡܕ݁ܡ ܘܐܬ݂ܱܝܢ ܒ݁ܬ݂ܪܟ݂ ܡܢܐ ܟܱ݁ܝ ܢܗܘܐ ܠܱܢ
Matthew 19:28 ܐܡܱܪ ܠܗܘܢ ܝܫܘܥ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕܱ݁ܐܢ_ܬ݁ܘܢ ܕ݁ܐܬ݂ܱܝܬ݁ܘܢ ܒ݁ܬ݂ܱܪܝ ܒ݁ܥܠܡܐ ܚܱܕ݂_ܬ݂ܐ ܡܐ ܕ݁ܝܬ݂ܒ݂ ܒ݁ܪܗ ܕ݁ܐ_ܢܫܐ ܥܱܠ ܬ݁ܪܢܘܣ ܕ݁ܫܘܒ݂ܚܗ ܬ݁ܬ݁ܒ݂ܘܢ ܐܦ݂ ܐܱܢ_ܬ݁ܘܢ ܥܱܠ ܬ݁ܪܥܣܱܪ ܟ݁ܘܪܣܱܘܢ ܘܱܬ݁ܕ݂ܘܢܘܢ ܬ݁ܪܥܣܱܪ ܫܱܒ݂ܛܐ ܕܻ݁ܐܝܣܪܐܝܠ
Matthew 19:29 ܘܟ݂ܠܢܫ ܕ݁ܫܒ݂ܩ ܒ݁ܬ݁ܐ ܐܱܘ ܐܱܚܐ ܐܱܘ ܐܱܚܘܬ݂ܐ ܐܱܘ ܐܱܒ݂ܐ ܐܱܘ ܐܡܐ ܐܱܘ ܐܱܢ_ܬ݁ܬ݂ܐ ܐܱܘ ܒ݁ܢܱܝܐ ܐܱܘ ܩܘܪܝܐ ܡܛܠ ܫܡܝ ܚܱܕ݂ ܒܱ݁ܡܐܐ ܢܩܱܒ݁ܠ ܘܚܱܝܐ ܕܱ݁ܠܥܠܱܡ ܢܻܐܪܱܬ݂
Matthew 19:30 ܣܱܓܻ݁ܝܐܐ ܕ݁ܝܢ ܩܱܕ݂ܡܝܐ ܕ݁ܢܗܘܘܢ ܐ_ܚܪܝܐ ܘܱܐ_ܚܪܝܐ ܩܱܕ݂ܡܝܐ
Matthew 20:1 ܕ݁ܡܝܐ ܓ݁ܝܪ ܡܱܠܟ݁ܘܬ݂ܐ ܕܱ݁ܫܡܱܝܐ ܠܓ݂ܱܒ݂ܪܐ ܡܪܐ ܒܱ݁ܝܬ݁ܐ ܕܱ݁ܢܦ݂ܱܩ ܒ݁ܨܱܦ݂ܪܐ ܕ݁ܢܐܓ݂ܘܪ ܦ݁ܥܠܐ ܠܟ݂ܱܪܡܗ
Matthew 20:2 ܩܱܨ ܕ݁ܝܢ ܥܱܡ ܦ݁ܥܠܐ ܡܢ ܕܻ݁ܝܢܪܐ ܒ݁ܝܱܘܡܐ ܘܫܱܕܱ݁ܪ ܐܢܘܢ ܠܟ݂ܱܪܡܗ
Matthew 20:3 ܘܱܢܦ݂ܱܩ ܒܱ݁ܬ݂ܠܬ݂ ܫܥܻܝܢ ܘܱܚܙܐ ܐ_ܚܪܢܐ ܕ݁ܩܝܡܻܝܢ ܒ݁ܫܘܩܐ ܘܒ݂ܱܛܻܝܠܻܝܢ
Matthew 20:4 ܘܐܡܱܪ ܠܗܘܢ ܙܠܘ ܐܦ݂ ܐܱܢ_ܬ݁ܘܢ ܠܟ݂ܱܪܡܐ ܘܡܕ݁ܡ ܕ݁ܘܠܐ ܝܗܒ݂ ܐ_ܢܐ ܠܟ݂ܘܢ
Matthew 20:5 ܗܢܘܢ ܕ݁ܝܢ ܐܙܱܠܘ ܘܱܢܦ݂ܱܩ ܬ݁ܘܒ݂ ܒ݁ܫܬ݂ ܘܒ݂ܱܬ݂ܫܱܥ ܫܥܻܝܢ ܘܱܥܒ݂ܱܕ݂ ܗܟ݂ܘܬ݂
Matthew 20:6 ܘܠܱܐܦܱ݁ܝ ܚܕ݂ܱܥܣܪܐ ܫܥܻܝܢ ܢܦ݂ܱܩ ܘܐܫܟܱ݁ܚ ܐ_ܚܪܢܐ ܕ݁ܩܝܡܻܝܢ ܘܒ݂ܱܛܻܝܠܻܝܢ ܘܐܡܱܪ ܠܗܘܢ ܡܢܐ ܩܝܡܻܝܢ ܐܢ_ܬ݁ܘܢ ܝܱܘܡܐ ܟ݁ܠܗ ܘܒ݂ܱܛܠܻܝܢ
Matthew 20:7 ܐܡܪܻܝܢ ܠܗ ܕ݁ܠܐ ܐ_ܢܫ ܐܱܓ݂ܪܢ ܐܡܱܪ ܠܗܘܢ ܙܠܘ ܐܦ݂ ܐܱܢ_ܬ݁ܘܢ ܠܟ݂ܱܪܡܐ ܘܡܕ݁ܡ ܕ݁ܘܠܐ ܢܣܒܻ݁ܝܢ ܐܢ_ܬ݁ܘܢ
Matthew 20:8 ܟܱ݁ܕ݂ ܗܘܐ ܕ݁ܝܢ ܪܱܡܫܐ ܐܡܱܪ ܡܪܐ ܟܱ݁ܪܡܐ ܠܪܱܒܱ݁ܝܬ݁ܗ ܩܪܻܝ ܦ݁ܥܠܐ ܘܗܱܒ݂ ܠܗܘܢ ܐܱܓ݂ܪܗܘܢ ܘܫܱܪܐ ܡܢ ܐ_ܚܪܝܐ ܘܱܥܕ݂ܱܡܐ ܠܩܱܕ݂ܡܝܐ
Matthew 20:9 ܘܐܬ݂ܱܘ ܗܢܘܢ ܕܱ݁ܚܕ݂ܱܥܣܪܐ ܫܥܻܝܢ ܢܣܱܒ݂ܘ ܕܻ݁ܝܢܪ ܕܻ݁ܝܢܪ
Matthew 20:10 ܘܟ݂ܱܕ݂ ܐܬ݂ܱܘ ܩܱܕ݂ܡܝܐ ܣܒ݂ܱܪܘ ܕ݁ܝܱܬܻ݁ܝܪ ܫܩܠܻܝܢ ܘܱܫܩܱܠܘ ܕܻ݁ܝܢܪ ܕܻ݁ܝܢܪ ܐܦ݂ ܗܢܘܢ
Matthew 20:11 ܘܟ݂ܱܕ݂ ܫܩܱܠܘ ܪܱܛܢܘ ܥܱܠ ܡܪܐ ܒܱ݁ܝܬ݁ܐ
Matthew 20:12 ܘܐܡܪܻܝܢ ܗܠܝܢ ܐ_ܚܪܝܐ ܚܕ݂ܐ ܫܥܐ ܥܒ݂ܱܕ݂ܘ ܘܱܐܫܘܻܝܬ݂ ܐܢܘܢ ܥܱܡܱܢ ܕܱ݁ܫܩܱܠܢ ܝܘܩܪܗ ܕ݁ܝܱܘܡܐ ܘܚܘܡܗ
Matthew 20:13 ܗܘ ܕ݁ܝܢ ܥܢܐ ܘܐܡܱܪ ܠܚܱܕ݂ ܡܢܗܘܢ ܚܱܒ݂ܪܝ ܠܐ ܡܱܥܘܠ ܐ_ܢܐ ܒ݁ܟ݂ ܠܐ ܗ_ܘܐ ܒ݁ܕ݂ܻܝܢܪ ܩܱܨܬ݁ ܥܱܡܝ
Matthew 20:14 ܣܱܒ݂ ܕܻ݁ܝܠܟ݂ ܘܙܠ ܨܒ݂ܐ ܐ_ܢܐ ܕ݁ܝܢ ܕܱ݁ܠܗܢܐ ܐ_ܚܪܝܐ ܐܬ݁ܠ ܐܱܝܟ݂ ܕ݁ܠܟ݂
Matthew 20:15 ܐܱܘ ܠܐ ܫܱܠܻܝܛ ܠܻܝ ܕ݁ܡܕ݁ܡ ܕ݁ܨܒ݂ܐ ܐ_ܢܐ ܐܥܒ݁ܕ݂ ܒ݁ܕ݂ܻܝܠܝ ܐܱܘ ܥܱܝܢܟ݂ ܒܻ݁ܝܫܐ ܕ݁ܐܢܐ ܛܒ݂ ܐ_ܢܐ
Matthew 20:16 ܗܟ݂ܱܢܐ ܢܗܘܘܢ ܐ_ܚܪܝܐ ܩܱܕ݂ܡܝܐ ܘܩܱܕ݂ܡܝܐ ܐ_ܚܪܝܐ ܣܱܓܻ݁ܝܐܝܻܢ ܐܢܘܢ ܓ݁ܝܪ ܩܪܱܝܐ ܘܱܙܥܘܪܻܝܢ ܓ݁ܒ݂ܱܝܐ
Matthew 20:17 ܥܬ݂ܻܝܕ݂ ܗܘܐ ܕ݁ܝܢ ܝܫܘܥ ܕ݁ܢܣܱܩ ܠܐܘܪܻܫܠܡ ܘܱܕ݂ܒ݂ܱܪ ܠܱܬ݂ܪܥܣܱܪ ܬܱ݁ܠܡܻܝܕ݂ܱܘܗ_ܝ ܒܱ݁ܝܢܱܘܗ_ܝ ܘܱܠܗܘܢ ܒ݁ܐܘܪܚܐ ܘܐܡܱܪ ܠܗܘܢ
Matthew 20:18 ܗܐ ܣܠܩܻܝܢ ܚ_ܢܱܢ ܠܐܘܪܻܫܠܡ ܘܱܒ݂ܪܗ ܕ݁ܐ_ܢܫܐ ܡܫܬ݁ܠܡ ܠܪܱܒܱ݁ܝ ܟ݁ܗܢܐ ܘܱܠܣܦ݂ܪܐ ܘܱܢܚܱܝܒ݂ܘܢܝܗ_ܝ ܠܡܱܘܬ݁ܐ
Matthew 20:19 ܘܢܱܫܠܡܘܢܝܗ_ܝ ܠܥܱܡ_ܡܐ ܘܱܢܒ݂ܱܙܚܘܢ ܒ݁ܗ ܘܱܢܢܱܓ݁ܕ݂ܘܢܝܗ_ܝ ܘܢܙܩܦ݂ܘܢܝܗ_ܝ ܘܱܠܝܱܘܡܐ ܕܱ݁ܬ݂ܠܬ݂ܐ ܢܩܘܡ
Matthew 20:20 ܗܝܕ݁ܝܢ ܩܪܒܱ݁ܬ݂ ܠܗ ܐܡܗܘܢ ܕܱ݁ܒ݂ܢܱܝ ܙܱܒ݂ܕ݂ܱܝ ܗܻܝ ܘܱܒ݂ܢܝܗ ܘܣܓ݂ܕܱ݁ܬ݂ ܠܗ ܘܫܐܠܐ ܗ_ܘܬ݂ ܠܗ ܡܕ݁ܡ
Matthew 20:21 ܗܘ ܕ݁ܝܢ ܐܡܱܪ ܠܗ ܡܢܐ ܨܒ݂ܝܐ ܐܱܢ_ܬ݁ܝ ܐܡܪܐ ܠܗ ܐܡܱܪ ܕ݁ܢܬ݁ܒ݂ܘܢ ܗܠܝܢ ܬ݁ܪܝܢ ܒ݁ܢܱܝ ܚܱܕ݂ ܡܢ ܝܱܡܻܝܢܟ݂ ܘܚܱܕ݂ ܡܢ ܣܡܠܟ݂ ܒ݁ܡܱܠܟ݁ܘܬ݂ܟ݂
Matthew 20:22 ܥܢܐ ܝܫܘܥ ܘܐܡܱܪ ܠܐ ܝܕ݂ܥܻܝܢ ܐܢ_ܬ݁ܘܢ ܡܢܐ ܫܐܠܻܝܢ ܐܢ_ܬ݁ܘܢ ܡܫܟ݁ܚܻܝܢ ܐܢ_ܬ݁ܘܢ ܠܡܫܬ݁ܐ ܟ݁ܣܐ ܕ݁ܐܢܐ ܥܬ݂ܻܝܕ݂ ܠܡܫܬ݁ܐ ܐܱܘ ܡܱܥܡܘܕ݂ܻܝܬ݂ܐ ܕ݁ܐܢܐ ܥܡܕ݂ ܐ_ܢܐ ܬ݁ܥܡܕ݂ܘܢ ܐܡܪܻܝܢ ܠܗ ܡܫܟ݁ܚܻܝܢ ܚ_ܢܱܢ
Matthew 20:23 ܐܡܱܪ ܠܗܘܢ ܟ݁ܣܝ ܬ݁ܫܬ݁ܘܢ ܘܡܱܥܡܘܕ݂ܻܝܬ݂ܐ ܕ݁ܐܢܐ ܥܡܕ݂ ܐ_ܢܐ ܬ݁ܥܡܕ݂ܘܢ ܕ݁ܬ݂ܬ݁ܒ݂ܘܢ ܕ݁ܝܢ ܡܢ ܝܱܡܻܝܢܝ ܘܡܢ ܣܡܠܝ ܠܐ ܗ_ܘܬ݂ ܕܻ݁ܝܠܝ ܕ݁ܐܬ݁ܠ ܐܠܐ ܠܱܐܝܠܝܢ ܕ݁ܐܬ݁ܛܱܝܒ݂ܱܬ݂ ܡܢ ܐܒ݂ܝ
Matthew 20:24 ܟܱ݁ܕ݂ ܕ݁ܝܢ ܫܡܱܥܘ ܥܣܪܐ ܪܓ݂ܙܘ ܥܱܠ ܗܢܘܢ ܬ݁ܪܝܢ ܐܱܚܻܝܢ
Matthew 20:25 ܘܱܩܪܐ ܐܢܘܢ ܝܫܘܥ ܘܐܡܱܪ ܠܗܘܢ ܝܕ݂ܥܻܝܢ ܐܢ_ܬ݁ܘܢ ܕ݁ܪܻܫܱܝܗܘܢ ܕ݁ܥܱܡ_ܡܐ ܡܪܱܝܗܘܢ ܐܢܘܢ ܘܪܱܘܪܒ݂ܢܱܝܗܘܢ ܫܱܠܻܝܛܻܝܢ ܥܠܱܝܗܘܢ
Matthew 20:26 ܠܐ ܗܟ݂ܱܢܐ ܢܗܘܐ ܒܱ݁ܝܢܬ݂ܟ݂ܘܢ ܐܠܐ ܡܱܢ ܕ݁ܨܒ݂ܐ ܒ݁ܟ݂ܘܢ ܕ݁ܢܗܘܐ ܪܱܒ݁ܐ ܢܗܘܐ ܠܟ݂ܘܢ ܡܫܱܡܫܢܐ
Matthew 20:27 ܘܡܱܢ ܕ݁ܨܒ݂ܐ ܒ݁ܟ݂ܘܢ ܕ݁ܢܗܘܐ ܩܱܕ݂ܡܝܐ ܢܗܘܐ ܠܟ݂ܘܢ ܥܱܒ݂ܕ݁ܐ
Matthew 20:28 ܐܱܝܟܱ݁ܢܐ ܕܱ݁ܒ݂ܪܗ ܕ݁ܐ_ܢܫܐ ܠܐ ܐܬ݂ܐ ܕ݁ܢܫܬܱ݁ܡܱܫ ܐܠܐ ܕܱ݁ܢܫܱܡܫ ܘܱܕ݂ܢܬ݁ܠ ܢܱܦ݂ܫܗ ܦ݁ܘܪܩܢܐ ܚܠܦ݂ ܣܱܓܻ݁ܝܐܐ
Matthew 20:29 ܘܟ݂ܱܕ݂ ܢܦ݂ܱܩ ܝܫܘܥ ܡܢ ܐܻܝܪܻܝܚܘ ܐܬ݂ܐ ܗ_ܘܐ ܒ݁ܬ݂ܪܗ ܟ݁ܢܫܐ ܣܱܓܻ݁ܝܐܐ
Matthew 20:30 ܘܗܐ ܣܡܱܝܐ ܬ݁ܪܝܢ ܝܬ݂ܒܻ݁ܝܢ ܗ_ܘܱܘ ܥܱܠ ܝܱܕ݂ ܐܘܪܚܐ ܘܟ݂ܱܕ݂ ܫܡܱܥܘ ܕ݁ܝܫܘܥ ܥܒ݂ܱܪ ܝܱܗ_ܒ݂ܘ ܩܠܐ ܘܐܡܪܻܝܢ ܐܬ݂ܪܱܚܱܡ ܥܠܱܝܢ ܡܪܝ ܒ݁ܪܗ ܕ݁ܕ݂ܱܘܻܝܕ݂
Matthew 20:31 ܟ݁ܢܫܐ ܕ݁ܝܢ ܟ݁ܐܝܢ ܗ_ܘܱܘ ܒ݁ܗܘܢ ܕ݁ܢܫܬ݁ܩܘܢ ܘܗܢܘܢ ܝܱܬܻ݁ܝܪܐܝܻܬ݂ ܐܱܪܻܝܡܘ ܩܠܗܘܢ ܘܐܡܪܻܝܢ ܡܪܱܢ ܐܬ݂ܪܱܚܱܡ ܥܠܱܝܢ ܒ݁ܪܗ ܕ݁ܕ݂ܱܘܻܝܕ݂
Matthew 20:32 ܘܩܡ ܝܫܘܥ ܘܱܩܪܐ ܐܢܘܢ ܘܐܡܱܪ ܡܢܐ ܨܒ݂ܝܢ ܐܢ_ܬ݁ܘܢ ܕ݁ܐܥܒ݁ܕ݂ ܠܟ݂ܘܢ
Matthew 20:33 ܐܡܪܻܝܢ ܠܗ ܡܪܱܢ ܕ݁ܢܬ݂ܦܱ݁ܬ݁ܚܢ ܥܱܝܢܱܝܢ
Matthew 20:34 ܘܐܬ݂ܪܱܚܱܡ ܥܠܱܝܗܘܢ ܝܫܘܥ ܘܱܩܪܒ݂ ܠܥܱܝܢܱܝܗܘܢ ܘܒ݂ܱܪ ܫܥܬ݂ܗ ܐܬ݂ܦܱ݁ܬܱ݁ܚ ܥܱܝܢܱܝܗܘܢ ܘܐܙܱܠܘ ܒ݁ܬ݂ܪܗ
Matthew 21:1 ܘܟ݂ܱܕ݂ ܩܪܒ݂ ܠܐܘܪܻܫܠܡ ܘܐܬ݂ܐ ܠܒ݂ܝܬ݂-ܦ݁̈̈ܓ݁ܐ ܥܱܠ ܓ݁ܢ_ܒ݂ ܛܘܪܐ ܕ݁ܙܱܝܬ݁ܐ ܫܱܕܱ݁ܪ ܝܫܘܥ ܬ݁ܪܝܢ ܡܢ ܬܱ݁ܠܡܻܝܕ݂ܱܘܗ_ܝ
Matthew 21:2 ܘܐܡܱܪ ܠܗܘܢ ܙܠܘ ܠܱܩܪܻܝܬ݂ܐ ܗܕ݂ܐ ܕܱ݁ܠܩܘܒ݂ܱܠܟ݂ܘܢ ܘܡܚܕ݂ܐ ܡܫܟ݁ܚܻܝܢ ܐܢ_ܬ݁ܘܢ ܚܡܪܐ ܕܱ݁ܐܣܻܝܪܐ ܘܥܻܝܠܐ ܥܱܡܗ ܫܪܱܘ ܐܱܝܬܱ݁ܘ ܠܻܝ
Matthew 21:3 ܘܐܢ ܐ_ܢܫ ܐܡܱܪ ܠܟ݂ܘܢ ܡܕ݁ܡ ܐܡܱܪܘ ܠܗ ܕܱ݁ܠܡܪܱܢ ܡܬ݂ܒ݁ܥܝܢ ܘܡܚܕ݂ܐ ܡܫܱܕܱ݁ܪ ܠܗܘܢ ܠܟ݂ܐ
Matthew 21:4 ܗܕ݂ܐ ܕ݁ܝܢ ܕܱ݁ܗܘܬ݂ ܕ݁ܢܬ݂ܡܱܠܐ ܡܕ݁ܡ ܕ݁ܐܬ݂ܐܡܱܪ ܒ݁ܝܱܕ݂ ܢܒ݂ܻܝܐ ܕ݁ܐܡܱܪ
Matthew 21:5 ܐܡܱܪܘ ܠܒ݂ܱܪ_ܬ݂ ܨܗܝܘܢ ܗܐ ܡܱܠܟ݁ܟ݂ܝ ܐܬ݂ܐ ܠܟ݂ܝ ܡܱܟܻ݁ܝܟ݂ ܘܱܪܟ݂ܻܝܒ݂ ܥܱܠ ܚܡܪܐ ܘܥܱܠ ܥܻܝܠܐ ܒܱ݁ܪ ܐܱܬ݂ܢܐ
Matthew 21:6 ܘܐܙܱܠܘ ܬܱ݁ܠܡܻܝܕ݂ܐ ܘܱܥܒ݂ܱܕ݂ܘ ܐܱܝܟܱ݁ܢܐ ܕܱ݁ܦ݂ܩܱܕ݂ ܠܗܘܢ ܝܫܘܥ
Matthew 21:7 ܘܱܐܝܬܻ݁ܝܘ ܠܱܚܡܪܐ ܘܱܠܥܻܝܠܐ ܘܣܡܘ ܥܱܠ ܥܻܝܠܐ ܢܱܚܬܱ݁ܝܗܘܢ ܘܱܪܟ݂ܒ݂ ܥܠܱܘܗ_ܝ ܝܫܘܥ
Matthew 21:8 ܘܣܘܓ݂ܐܐ ܕ݁ܟ݂ܢܫܐ ܡܫܱܘܝܢ ܗ_ܘܱܘ ܡܐܢܱܝܗܘܢ ܒ݁ܐܘܪܚܐ ܐ_ܚܪܢܐ ܕ݁ܝܢ ܦ݁ܣܩܻܝܢ ܗ_ܘܱܘ ܣܱܘܟ݁ܐ ܡܢ ܐܻܝܠܢܐ ܘܪܡܝܢ ܒ݁ܐܘܪܚܐ
Matthew 21:9 ܟ݁ܢܫܐ ܕ݁ܝܢ ܐܱܝܠܝܢ ܕ݁ܐܙܻܠ_ܝܢ ܗ_ܘܱܘ ܩܕ݂ܡܱܘܗ_ܝ ܘܐܬ݂ܝܢ ܒ݁ܬ݂ܪܗ ܩܥܝܢ ܗ_ܘܱܘ ܘܐܡܪܻܝܢ ܐܘܫܱܥܢܐ ܠܱܒ݂ܪܗ ܕ݁ܕ݂ܱܘܻܝܕ݂ ܒ݁ܪܻܝܟ݂ ܗ_ܘ ܕ݁ܐܬ݂ܐ ܒܱ݁ܫܡܗ ܕ݁ܡܪܝܐ ܐܘܫܱܥܢܐ ܒܱ݁ܡܪܱܘܡܐ
Matthew 21:10 ܘܟ݂ܱܕ݂ ܥܱܠ ܠܐܘܪܻܫܠܡ ܐܬ݁ܬ݁ܙܻܝܥܱܬ݂ ܟ݁ܠܗ ܡܕ݂ܻܝܢ_ܬ݁ܐ ܘܐܡܪܻܝܢ ܗ_ܘܱܘ ܡܱܢܘ ܗܢܐ
Matthew 21:11 ܟ݁ܢܫܐ ܕ݁ܝܢ ܐܡܪܻܝܢ ܗ_ܘܱܘ ܗܢܱܘ ܝܫܘܥ ܢܒ݂ܻܝܐ ܕ݁ܡܢ ܢܨܪܱܬ݂ ܕܱ݁ܓ݂ܠܻܝܠܐ
Matthew 21:12 ܘܥܱܠ ܝܫܘܥ ܠܗܱܝܟ݁ܠܐ ܕܱ݁ܐܠܗܐ ܘܱܐܦ݁ܩ ܠܟ݂ܠܗܘܢ ܕ݁ܙܒ݂ܢܻܝܢ ܘܱܡܙܱܒ݁ܢܻܝܢ ܒ݁ܗܱܝܟ݁ܠܐ ܘܣܱܚܦ݂ ܦ݁ܬ݂ܘܪܐ ܕܱ݁ܡܥܱܪܦ݂ܢܐ ܘܟ݂ܘܪܣܱܘܬ݂ܐ ܕ݁ܗܢܘܢ ܕܱ݁ܡܙܱܒ݁ܢܻܝܢ ܝܱܘܢܐ
Matthew 21:13 ܘܐܡܱܪ ܠܗܘܢ ܟ݁ܬ݂ܻܝܒ݂ ܗ_ܘ ܕ݁ܒ݂ܱܝܬ݁ܝ ܒ݁ܝܬ݂ ܨܠܘܬ݂ܐ ܢܬ݂ܩܪܐ ܐܱܢ_ܬ݁ܘܢ ܕ݁ܝܢ ܥܒ݂ܱܕ݁ܬ݁ܘܢܝܗ_ܝ ܡܥܱܪܬ݂ܐ ܕ݁ܠܣܛܝܐ
Matthew 21:14 ܘܩܱܪܒ݂ܘ ܠܗ ܒ݁ܗܱܝܟ݁ܠܐ ܣܡܱܝܐ ܘܱܚܓ݂ܻܝܣܐ ܘܱܐܣܻܝ ܐܢܘܢ
Matthew 21:15 ܟܱ݁ܕ݂ ܚܙܱܘ ܕ݁ܝܢ ܪܱܒܱ݁ܝ ܟ݁ܗܢܐ ܘܱܦ݂ܪܻܝܫܐ ܬ݁ܕ݂ܡܪܬ݂ܐ ܕ݁ܥܒ݂ܕ݂ ܘܱܛܠܝܐ ܕ݁ܩܥܝܢ ܒ݁ܗܱܝܟ݁ܠܐ ܘܐܡܪܻܝܢ ܐܘܫܱܥܢܐ ܠܱܒ݂ܪܗ ܕ݁ܕ݂ܱܘܻܝܕ݂ ܐܬ݂ܒ݁ܐܫ ܠܗܘܢ
Matthew 21:16 ܘܐܡܪܻܝܢ ܠܗ ܫܡܱܥ ܐܱܢ_ܬ݁ ܡܢܐ ܐܡܪܻܝܢ ܗܠܝܢ ܐܡܱܪ ܠܗܘܢ ܝܫܘܥ ܐܻܝܢ ܡܢ ܡܬ݂ܘܡ ܠܐ ܩܪܱܝܬ݁ܘܢ ܕ݁ܡܢ ܦ݁ܘܡܐ ܕܱ݁ܛܠܝܐ ܘܱܕ݂ܝܱܠܘܕ݂ܐ ܬܱ݁ܩܢܬ݁ ܬ݁ܫܒ݁ܘܚܬ݁ܐ
Matthew 21:17 ܘܱܫܒ݂ܱܩ ܐܢܘܢ ܘܱܢܦ݂ܱܩ ܠܒ݂ܱܪ ܡܢ ܡܕ݂ܻܝܢ_ܬ݁ܐ ܠܒ݂ܝܬ݂-ܥܱܢܝܐ ܘܒ݂ܬ݂ ܬܱ݁ܡܢ
Matthew 21:18 ܒ݁ܨܱܦ݂ܪܐ ܕ݁ܝܢ ܟܱ݁ܕ݂ ܗܦ݂ܱܟ݂ ܠܱܡܕ݂ܻܝܢ_ܬ݁ܐ ܟ݁ܦ݂ܢ
Matthew 21:19 ܘܱܚܙܐ ܬܻ݁ܬ݁ܐ ܚܕ݂ܐ ܒ݁ܐܘܪܚܐ ܘܐܬ݂ܐ ܠܘܬ݂ܗ ܘܠܐ ܐܫܟܱ݁ܚ ܒ݁ܗ ܡܕ݁ܡ ܐܠܐ ܐܢ ܛܱܪܦ݂ܐ ܒܱ݁ܠܚܘܕ݂ ܘܐܡܱܪ ܠܗ ܠܐ ܢܗܘܘܢ ܒ݁ܟ݂ܝ ܬ݁ܘܒ݂ ܦܻ݁ܐܪܐ ܠܥܠܱܡ ܘܡܚܕ݂ܐ ܝܒ݂ܫܱܬ݂ ܬܻ݁ܬ݁ܐ ܗܝ
Matthew 21:20 ܘܱܚܙܱܘ ܬܱ݁ܠܡܻܝܕ݂ܐ ܘܱܬ݂ܗܱܪܘ ܘܐܡܪܻܝܢ ܐܱܝܟܱ݁ܢܐ ܒܱ݁ܪ ܫܥܬ݂ܗ ܝܒ݂ܫܱܬ݂ ܬܻ݁ܬ݁ܐ
Matthew 21:21 ܥܢܐ ܝܫܘܥ ܘܐܡܱܪ ܠܗܘܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܐܢ ܬ݁ܗܘܐ ܒ݁ܟ݂ܘܢ ܗܱܝܡܢܘܬ݂ܐ ܘܠܐ ܬ݁ܬ݂ܦܱ݁ܠܓ݂ܘܢ ܠܐ ܒܱ݁ܠܚܘܕ݂ ܗܕ݂ܐ ܕ݁ܬ݂ܻܬ݁ܐ ܬ݁ܥܒ݁ܕ݂ܘܢ ܐܠܐ ܐܦ݂ܢ ܠܛܘܪܐ ܗܢܐ ܬܻ݁ܐܡܪܘܢ ܕ݁ܐܫܬܱ݁ܩ_ܠ ܘܦ݂ܠ ܒ݁ܝܱܡܐ ܬ݁ܗܘܐ
Matthew 21:22 ܘܟ݂ܠ ܡܕ݁ܡ ܕ݁ܬ݂ܫܐܠܘܢ ܒܱ݁ܨܠܘܬ݂ܐ ܘܱܬ݂ܗܱܝܡܢܘܢ ܬ݁ܣܒ݂ܘܢ
Matthew 21:23 ܘܟ݂ܱܕ݂ ܐܬ݂ܐ ܝܫܘܥ ܠܗܱܝܟ݁ܠܐ ܩܪܒ݂ܘ ܠܗ ܪܱܒܱ݁ܝ ܟ݁ܗܢܐ ܘܩܱܫܻܝܫܐ ܕ݁ܥܱܡܐ ܟܱ݁ܕ݂ ܡܱܠܦ݂ ܘܐܡܪܻܝܢ ܠܗ ܒܱ݁ܐܝܢܐ ܫܘܠܛܢ ܗܠܝܢ ܥܒ݂ܕ݂ ܐܱܢ_ܬ݁ ܘܡܱܢܘ ܝܱܗ_ܒ݂ ܠܟ݂ ܫܘܠܛܢܐ ܗܢܐ
Matthew 21:24 ܥܢܐ ܝܫܘܥ ܘܐܡܱܪ ܠܗܘܢ ܐܫܱܐܠܟ݂ܘܢ ܐܦ݂ ܐܢܐ ܡܠܬ݂ܐ ܚܕ݂ܐ ܘܐܢ ܬܻ݁ܐܡܪܘܢ ܠܻܝ ܘܐܦ݂ ܐܢܐ ܐܡܱܪ ܐ_ܢܐ ܠܟ݂ܘܢ ܒܱ݁ܐܝܢܐ ܫܘܠܛܢܐ ܗܠܝܢ ܥܒ݂ܕ݂ ܐ_ܢܐ
Matthew 21:25 ܡܱܥܡܘܕ݂ܻܝܬ݂ܗ ܕ݁ܝܘܚܱܢܢ ܐܱܝܡܟ݁ܐ ܐܻܝܬ݂ܝܗ ܡܢ ܫܡܱܝܐ ܗ_ܝ ܐܱܘ ܡܢ ܒ݁ܢܱܝܢܫܐ ܗܢܘܢ ܕ݁ܝܢ ܡܬ݂ܪܱܥܝܢ ܗ_ܘܱܘ ܒ݁ܢܱܦ݂ܫܗܘܢ ܘܐܡܪܻܝܢ ܕ݁ܐܢ ܢܻܐܡܱܪ ܡܢ ܫܡܱܝܐ ܐܡܱܪ ܠܱܢ ܘܥܱܠ ܡܢܐ ܠܐ ܗܱܝܡܢܬ݁ܘܢܝܗ_ܝ
Matthew 21:26 ܘܱܕ݂ܢܻܐܡܱܪ ܡܢ ܒ݁ܢܱܝܢܫܐ ܕ݁ܚܠܻܝܢ ܐܢܱܚܢܱܢ ܡܢ ܟ݁ܢܫܐ ܟ݁ܠܗܘܢ ܓ݁ܝܪ ܐܱܝܟ݂ ܢܒ݂ܻܝܐ ܐܱܚܻܝܕ݂ܻܝܢ ܗ_ܘܱܘ ܠܗ ܠܝܘܚܱܢܢ
Matthew 21:27 ܥܢܱܘ ܘܐܡܪܻܝܢ ܠܗ ܠܐ ܝܕ݂ܥܻܝܢܱܢ ܐܡܱܪ ܠܗܘܢ ܝܫܘܥ ܐܦ݂ ܠܐ ܐܢܐ ܐܡܱܪ ܐ_ܢܐ ܠܟ݂ܘܢ ܒܱ݁ܐܝܢܐ ܫܘܠܛܢܐ ܗܠܝܢ ܥܒ݂ܕ݂ ܐ_ܢܐ
Matthew 21:28 ܡܢܐ ܕ݁ܝܢ ܡܬ݂ܚܙܐ ܠܟ݂ܘܢ ܓܱ݁ܒ݂ܪܐ ܚܱܕ݂ ܐܻܝܬ݂ ܗ_ܘܱܘ ܠܗ ܒ݁ܢܱܝܐ ܬ݁ܪܝܢ ܘܱܩܪܒ݂ ܠܘܬ݂ ܩܱܕ݂ܡܝܐ ܘܐܡܱܪ ܠܗ ܒ݁ܪܝ ܙܠ ܝܱܘܡܢܐ ܦ݁ܠܘܚ ܒ݁ܟ݂ܱܪܡܐ
Matthew 21:29 ܗܘ ܕ݁ܝܢ ܥܢܐ ܘܐܡܱܪ ܠܐ ܨܒ݂ܐ ܐ_ܢܐ ܒ݁ܚܱܪܬ݂ܐ ܕ݁ܝܢ ܐܬ݁ܬ݁ܘܻܝ ܘܐܙܱܠ
Matthew 21:30 ܘܱܩܪܒ݂ ܠܘܬ݂ ܐ_ܚܪܻܢܐ ܘܐܡܱܪ ܠܗ ܗܟ݂ܘܬ݂ ܗܘ ܕ݁ܝܢ ܥܢܐ ܘܐܡܱܪ ܐܢܐ ܡܪܝ ܘܠܐ ܐܙܱܠ
Matthew 21:31 ܡܱܢܘ ܡܢ ܗܠܝܢ ܬ݁ܪܱܝܗܘܢ ܥܒ݂ܱܕ݂ ܨܒ݂ܝܢܐ ܕܱ݁ܐܒ݂ܘܗ_ܝ ܐܡܪܻܝܢ ܠܗ ܗܱܘ ܩܱܕ݂ܡܝܐ ܐܡܱܪ ܠܗܘܢ ܝܫܘܥ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܡܟ݂ܣܐ ܘܙܢܝܬ݂ܐ ܩܕ݂ܡܻܝܢ ܠܟ݂ܘܢ ܠܡܱܠܟ݁ܘܬ݂ܐ ܕܱ݁ܐܠܗܐ
Matthew 21:32 ܐܬ݂ܐ ܓ݁ܝܪ ܠܘܬ݂ܟ݂ܘܢ ܝܘܚܱܢܢ ܒ݁ܐܘܪܚܐ ܕ݁ܟ݂ܻܐܢܘܬ݂ܐ ܘܠܐ ܗܱܝܡܢܬ݁ܘܢܝܗ_ܝ ܡܟ݂ܣܐ ܕ݁ܝܢ ܘܙܢܝܬ݂ܐ ܗܱܝܡܢܘܗ_ܝ ܐܱܢ_ܬ݁ܘܢ ܕ݁ܝܢ ܐܦ݂ ܠܐ ܟܱ݁ܕ݂ ܚܙܱܝܬ݁ܘܢ ܐܬ݁ܬ݁ܘܻܝܬ݁ܘܢ ܒ݁ܚܱܪܬ݂ܐ ܕܱ݁ܬ݂ܗܱܝܡܢܘܢ ܒ݁ܗ
Matthew 21:33 ܫܡܱܥܘ ܐ_ܚܪܻܢܐ ܡܱܬ݂ܠܐ ܓܱ݁ܒ݂ܪܐ ܚܱܕ݂ ܐܻܝܬ݂ ܗ_ܘܐ ܡܪܐ ܒܱ݁ܝܬ݁ܐ ܘܱܢܨܱܒ݂ ܟܱ݁ܪܡܐ ܘܱܐܚܕ݁ܪܗ ܣܝܓ݂ܐ ܘܱܚܦ݂ܱܪ ܒ݁ܗ ܡܱܥܨܱܪܬ݁ܐ ܘܱܒ݂ܢܐ ܒ݁ܗ ܡܱܓ݂ܕ݁ܠܐ ܘܱܐܘܚܕ݂ܗ ܠܦ݂ܱܠܚܐ ܘܱܚܙܱܩ
Matthew 21:34 ܟܱ݁ܕ݂ ܕ݁ܝܢ ܡܛܐ ܙܱܒ݂ܢܐ ܕ݁ܦ݂ܻܐܪܐ ܫܱܕܱ݁ܪ ܠܥܱܒ݂ܕܱ݁ܘܗ_ܝ ܠܘܬ݂ ܦܱ݁ܠܚܐ ܕܱ݁ܢܫܱܕ݁ܪܘܢ ܠܗ ܡܢ ܦܻ݁ܐܪܐ ܕ݁ܟ݂ܱܪܡܗ
Matthew 21:35 ܘܐܚܱܕ݂ܘ ܦܱ݁ܠܚܐ ܠܥܱܒ݂ܕܱ݁ܘܗ_ܝ ܘܻܐܝܬ݂ ܕܱ݁ܡܚܱܐܘܗ_ܝ ܘܻܐܝܬ݂ ܕ݁ܪܱܓ݂ܡܘܗ_ܝ ܘܻܐܝܬ݂ ܕ݁ܩܱܛܠܘܗ_ܝ
Matthew 21:36 ܘܬ݂ܘܒ݂ ܫܱܕܱ݁ܪ ܐ_ܚܪܢܐ ܥܱܒ݂ܕ݁ܐ ܕ݁ܣܱܓܻ݁ܝܐܻܝܢ ܡܢ ܩܱܕ݂ܡܝܐ ܘܗܟ݂ܘܬ݂ ܥܒ݂ܱܕ݂ܘ ܠܗܘܢ
Matthew 21:37 ܐ_ܚܪܝܱܬ݂ ܕ݁ܝܢ ܫܱܕܱ݁ܪ ܠܘܬ݂ܗܘܢ ܠܱܒ݂ܪܗ ܟܱ݁ܕ݂ ܐܡܱܪ ܟ݁ܒ݂ܱܪ ܢܒ݂ܗܬ݂ܘܢ ܡܢ ܒ݁ܪܝ
Matthew 21:38 ܦܱ݁ܠܚܐ ܕ݁ܝܢ ܟܱ݁ܕ݂ ܚܙܱܐܘܗ_ܝ ܠܱܒ݂ܪܐ ܐܡܱܪܘ ܒܱ݁ܝܢܬ݂ܗܘܢ ܗܢܱܘ ܝܪܬ݁ܐ ܬܱ݁ܘ ܢܩܛܠܻܝܘܗ_ܝ ܘܢܐܚܘܕ݂ ܝܪܬ݁ܘܬ݂ܗ
Matthew 21:39 ܘܐܚܱܕ݂ܘ ܐܱܦ݁ܩܘܗ_ܝ ܠܒ݂ܱܪ ܡܢ ܟܱ݁ܪܡܐ ܘܩܱܛܠܘܗ_ܝ
Matthew 21:40 ܡܐ ܕ݁ܐܬ݂ܐ ܗܟ݂ܻܝܠ ܡܪܗ ܕ݁ܟ݂ܱܪܡܐ ܡܢܐ ܢܥܒ݁ܕ݂ ܠܦ݂ܱܠܚܐ ܗܢܘܢ
Matthew 21:41 ܐܡܪܻܝܢ ܠܗ ܕ݁ܒ݂ܻܝܫ ܒܻ݁ܝܫ ܢܱܘܒ݁ܕ݂ ܐܢܘܢ ܘܟ݂ܱܪܡܐ ܢܱܘܚܕ݂ ܠܱܐ_ܚܪܢܐ ܦܱ݁ܠܚܐ ܐܱܝܠܝܢ ܕ݁ܝܗܒܻ݁ܝܢ ܠܗ ܦܻ݁ܐܪܐ ܒ݁ܙܱܒ݂ܢܗܘܢ
Matthew 21:42 ܐܡܱܪ ܠܗܘܢ ܝܫܘܥ ܠܐ ܡܡܬ݂ܘܡ ܩܪܱܝܬ݁ܘܢ ܒܱ݁ܟ݂ܬ݂ܒ݂ܐ ܕ݁ܟ݂ܻܐܦ݂ܐ ܕܱ݁ܐܣܠܻܝܘ ܒܱ݁ܢܝܐ ܗܻܝ ܗܘܬ݂ ܠܪܻܫܐ ܕ݁ܙܘܻܝܬ݂ܐ ܡܢ ܠܘܬ݂ ܡܪܝܐ ܗܘܬ݂ ܗܕ݂ܐ ܘܻܐܝܬ݂ܝܗ ܬ݁ܕ݂ܡܘܪܬ݁ܐ ܒ݁ܥܱܝܢܱܝܢ
Matthew 21:43 ܡܛܠ ܗܢܐ ܐܡܱܪ ܐ_ܢܐ ܠܟ݂ܘܢ ܕ݁ܬ݂ܫܬ݁ܩܠ ܡܢܟ݂ܘܢ ܡܱܠܟ݁ܘܬ݂ܐ ܕܱ݁ܐܠܗܐ ܘܬ݂ܬ݂ܻܝܗܒ݂ ܠܥܱܡܐ ܕ݁ܥܒ݂ܕ݂ ܦܻ݁ܐܪܐ
Matthew 21:44 ܘܡܱܢ ܕ݁ܢܦ݁ܠ ܥܱܠ ܟܻ݁ܐܦ݂ܐ ܗܕ݂ܐ ܢܬ݂ܪܥܱܥ ܘܟ݂ܠ ܡܱܢ ܕ݁ܗܻܝ ܬ݁ܦ݁ܠ ܥܠܱܘܗ_ܝ ܬ݁ܕ݂ܪܝܘܗ_ܝ
Matthew 21:45 ܘܟ݂ܱܕ݂ ܫܡܱܥܘ ܪܱܒܱ݁ܝ ܟ݁ܗܢܐ ܘܱܦ݂ܪܻܝܫܐ ܡܱܬ݂ܠܱܘܗ_ܝ ܝܻܕ݂ܱܥܘ ܕܱ݁ܥܠܱܝܗܘܢ ܐܡܱܪ
Matthew 21:46 ܘܱܒ݂ܥܱܘ ܠܡܐܚܕ݁ܗ ܘܱܕ݂ܚܠܘ ܡܢ ܟ݁ܢܫܐ ܡܛܠ ܕܱ݁ܐܝܟ݂ ܕ݁ܠܱܢܒ݂ܻܝܐ ܐܱܚܻܝܕ݂ܻܝܢ ܗ_ܘܱܘ ܠܗ
Matthew 22:1 ܘܱܥܢܐ ܬ݁ܘܒ݂ ܝܫܘܥ ܒ݁ܡܱܬ݂ܠܐ ܘܐܡܱܪ
Matthew 22:2 ܐܬ݁ܕܱ݁ܡܝܱܬ݂ ܡܱܠܟ݁ܘܬ݂ܐ ܕܱ݁ܫܡܱܝܐ ܠܓ݂ܱܒ݂ܪܐ ܡܱܠܟ݁ܐ ܕܱ݁ܥܒ݂ܱܕ݂ ܡܫܬ݁ܘܬ݂ܐ ܠܱܒ݂ܪܗ
Matthew 22:3 ܘܫܱܕܱ݁ܪ ܠܥܱܒ݂ܕܱ݁ܘܗ_ܝ ܕ݁ܢܩܪܘܢ ܠܱܡܙܱܡܢܐ ܠܡܫܬ݁ܘܬ݂ܐ ܘܠܐ ܨܒ݂ܱܘ ܠܡܐܬ݂ܐ
Matthew 22:4 ܬ݁ܘܒ݂ ܫܱܕܱ݁ܪ ܥܱܒ݂ܕ݁ܐ ܐ_ܚܪܢܐ ܘܐܡܱܪ ܐܡܱܪܘ ܠܱܡܙܱܡܢܐ ܕ݁ܗܐ ܫܪܘܬ݂ܝ ܡܛܱܝܒ݂ܐ ܘܬ݂ܱܘܪܱܝ ܘܱܡܦ݂ܱܛܡܱܝ ܩܛܻܝܠܻܝܢ ܘܟ݂ܠ ܡܕ݁ܡ ܡܛܱܝܱܒ݂ ܬܱ݁ܘ ܠܡܫܬ݁ܘܬ݂ܐ
Matthew 22:5 ܗܢܘܢ ܕ݁ܝܢ ܒ݁ܣܱܘ ܘܐܙܱܠܘ ܐܻܝܬ݂ ܕ݁ܠܱܩܪܻܝܬ݂ܗ ܘܻܐܝܬ݂ ܕܱ݁ܠܬ݂ܐܓ݂ܘܪܬ݁ܗ
Matthew 22:6 ܫܱܪܟ݁ܐ ܕ݁ܝܢ ܐܚܱܕ݂ܘ ܠܥܱܒ݂ܕܱ݁ܘܗ_ܝ ܘܨܱܥܱܪܘ ܘܩܱܛܠܘ
Matthew 22:7 ܟܱ݁ܕ݂ ܫܡܱܥ ܕ݁ܝܢ ܡܱܠܟ݁ܐ ܪܓ݂ܙ ܘܫܱܕܱ݁ܪ ܚܱܝܠܱܘܬ݂ܗ ܐܱܘܒ݁ܕ݂ ܠܩܛܘܠܐ ܗܢܘܢ ܘܠܱܡܕ݂ܻܝܢ_ܬ݁ܗܘܢ ܐܱܘܩܕ݂
Matthew 22:8 ܗܝܕ݁ܝܢ ܐܡܱܪ ܠܥܱܒ݂ܕܱ݁ܘܗ_ܝ ܡܫܬ݁ܘܬ݂ܐ ܡܛܱܝܒ݂ܐ ܘܗܢܘܢ ܕܱ݁ܡܙܱܡܢܻܝܢ ܗ_ܘܱܘ ܠܐ ܫܘܝܢ ܗ_ܘܱܘ
Matthew 22:9 ܙܠܘ ܗܟ݂ܻܝܠ ܠܡܱܦ݁ܩܢܐ ܕ݁ܐܘܪܚܬ݂ܐ ܘܟ݂ܠ ܡܱܢ ܕ݁ܡܫܟ݁ܚܻܝܢ ܐܢ_ܬ݁ܘܢ ܩܪܱܘ ܠܡܫܬ݁ܘܬ݂ܐ
Matthew 22:10 ܘܱܢܦ݂ܱܩܘ ܥܱܒ݂ܕ݁ܐ ܗܢܘܢ ܠܐܘܪܚܬ݂ܐ ܘܟ݂ܱܢܫܘ ܟ݁ܠ ܕ݁ܐܫܟܱ݁ܚܘ ܒܻ݁ܝܫܐ ܘܛܒ݂ܐ ܘܐܬ݂ܡܠܻܝ ܒ݁ܝܬ݂ ܡܫܬ݁ܘܬ݂ܐ ܣܡܻܝܟ݂ܐ
Matthew 22:11 ܘܥܱܠ ܡܱܠܟ݁ܐ ܕ݁ܢܚܙܐ ܣܡܻܝܟ݂ܐ ܘܱܚܙܐ ܬܱ݁ܡܢ ܓܱ݁ܒ݂ܪܐ ܕ݁ܠܐ ܠܒ݂ܻܝܫ ܠܒ݂ܘܫܐ ܕ݁ܡܫܬ݁ܘܬ݂ܐ
Matthew 22:12 ܘܐܡܱܪ ܠܗ ܚܱܒ݂ܪܝ ܐܱܝܟܱ݁ܢܐ ܥܱܠܬ݁ ܠܟ݂ܐ ܟܱ݁ܕ݂ ܢܱܚܬ݁ܐ ܕ݁ܡܫܬ݁ܘܬ݂ܐ ܠܱܝܬ݁ ܠܟ݂ ܗܘ ܕ݁ܝܢ ܐܫܬܱ݁ܬܱ݁ܩ
Matthew 22:13 ܗܝܕ݁ܝܢ ܐܡܱܪ ܡܱܠܟ݁ܐ ܠܱܡܫܱܡܫܢܐ ܐܱܣܘܪܘ ܐܻܝܕ݂ܱܘܗ_ܝ ܘܪܓ݂ܠܱܘܗ_ܝ ܘܱܐܦ݁ܩܘܗ_ܝ ܠܚܫܘܟ݂ܐ ܒܱ݁ܪܝܐ ܬܱ݁ܡܢ ܢܗܘܐ ܒ݁ܟ݂ܝܐ ܘܚܘܪܩ ܫܢܐ
Matthew 22:14 ܣܱܓܻ݁ܝܐܝܻܢ ܐܢܘܢ ܓ݁ܝܪ ܩܪܱܝܐ ܘܱܙܥܘܪܻܝܢ ܓ݁ܒ݂ܱܝܐ
Matthew 22:15 ܗܝܕ݁ܝܢ ܐܙܱܠܘ ܦ݁ܪܻܝܫܐ ܢܣܱܒ݂ܘ ܡܠܟ݁ܐ ܕܱ݁ܐܝܟܱ݁ܢܐ ܢܨܘܕ݂ܘܢܝܗ_ܝ ܒ݁ܡܠܬ݂ܐ
Matthew 22:16 ܘܫܱܕܱ݁ܪܘ ܠܘܬ݂ܗ ܬܱ݁ܠܡܻܝܕ݂ܱܝܗܘܢ ܥܱܡ ܕ݁ܒ݂ܝܬ݂ ܗܪܘܕ݂ܣ ܘܐܡܪܻܝܢ ܠܗ ܡܱܠܦ݂ܢܐ ܝܕ݂ܥܻܝܢܱܢ ܕ݁ܫܱܪܻܝܪ ܐܱܢ_ܬ݁ ܘܐܘܪܚܐ ܕܱ݁ܐܠܗܐ ܒ݁ܩܘܫܬ݁ܐ ܡܱܠܦ݂ ܐܱܢ_ܬ݁ ܘܠܐ ܫܩܻܝܠ ܐܱܢ_ܬ݁ ܨܦ݂ܬ݂ܐ ܕ݁ܐ_ܢܫ ܠܐ ܓ݁ܝܪ ܢܣܒ݂ ܐܱܢ_ܬ݁ ܒܱ݁ܐܦ݁ܐ ܕ݁ܐ_ܢܫܐ
Matthew 22:17 ܐܡܱܪ ܠܱܢ ܗܟ݂ܻܝܠ ܐܱܝܟܱ݁ܢܐ ܡܬ݂ܚܙܐ ܠܟ݂ ܫܱܠܻܝܛ ܠܡܬܱ݁ܠ ܟ݁ܣܦ݂ ܪܻܫܐ ܠܩܣܱܪ ܐܱܘ ܠܐ
Matthew 22:18 ܝܫܘܥ ܕ݁ܝܢ ܝܻܕ݂ܱܥ ܒܻ݁ܝܫܘܬ݂ܗܘܢ ܘܐܡܱܪ ܡܢܐ ܡܢܱܣܝܢ ܐܢ_ܬ݁ܘܢ ܠܻܝ ܢܣܒܱ݁ܝ ܒܱ݁ܐܦ݁ܐ
Matthew 22:19 ܚܱܘܱܐܘܢܝ ܕܻ݁ܝܢܪܐ ܕܱ݁ܟ݂ܣܦ݂ ܪܻܫܐ ܗܢܘܢ ܕ݁ܝܢ ܩܱܪܒ݂ܘ ܠܗ ܕܻ݁ܝܢܪܐ
Matthew 22:20 ܘܐܡܱܪ ܠܗܘܢ ܝܫܘܥ ܕ݁ܡܱܢܘ ܨܱܠܡܐ ܗܢܐ ܘܱܟ݂ܬ݂ܒ݂ܐ
Matthew 22:21 ܐܡܪܻܝܢ ܕ݁ܩܣܱܪ ܐܡܱܪ ܠܗܘܢ ܗܱܒ݂ܘ ܗܟ݂ܻܝܠ ܕ݁ܩܣܱܪ ܠܩܣܱܪ ܘܕ݂ܱܐܠܗܐ ܠܱܐܠܗܐ
Matthew 22:22 ܘܟ݂ܱܕ݂ ܫܡܱܥܘ ܐܬ݁ܕܱ݁ܡܱܪܘ ܘܫܱܒ݂ܩܘܗ_ܝ ܘܐܙܱܠܘ
Matthew 22:23 ܒ݁ܗܱܘ ܝܱܘܡܐ ܩܪܒ݂ܘ ܙܱܕ݁ܘܩܝܐ ܘܐܡܪܻܝܢ ܠܗ ܠܱܝܬ݁ ܚܱܝܱܬ݂ ܡܻܝܬ݂ܐ ܘܫܱܐܠܘܗ_ܝ
Matthew 22:24 ܘܐܡܪܻܝܢ ܠܗ ܡܱܠܦ݂ܢܐ ܡܘܫܐ ܐܡܱܪ ܠܱܢ ܕ݁ܐܢ ܐ_ܢܫ ܢܡܘܬ݂ ܟܱ݁ܕ݂ ܠܱܝܬ݁ ܠܗ ܒ݁ܢܱܝܐ ܢܣܱܒ݂ ܐܱܚܘܗ_ܝ ܐܱܢ_ܬ݁ܬ݂ܗ ܘܱܢܩܻܝܡ ܙܱܪܥܐ ܠܱܐܚܘܗ_ܝ
Matthew 22:25 ܐܻܝܬ݂ ܗ_ܘܱܘ ܕ݁ܝܢ ܠܘܬ݂ܱܢ ܐܱܚܐ ܫܱܒ݂ܥܐ ܩܱܕ݂ܡܝܐ ܫܩܱܠ ܐܱܢ_ܬ݁ܬ݂ܐ ܘܡܻܝܬ݂ ܘܱܕ݂ܠܱܝܬ݁ ܗ_ܘܐ ܠܗ ܒ݁ܢܱܝܐ ܫܱܒ݂ܩܗ ܐܱܢ_ܬ݁ܬ݂ܗ ܠܱܐܚܘܗ_ܝ
Matthew 22:26 ܗܟ݂ܘܬ݂ ܐܦ݂ ܗܱܘ ܕܱ݁ܬ݂ܪܝܢ ܘܐܦ݂ ܗܱܘ ܕܱ݁ܬ݂ܠܬ݂ܐ ܘܱܥܕ݂ܱܡܐ ܠܫܱܒ݂ܥܬ݂ܱܝܗܘܢ
Matthew 22:27 ܒ݁ܚܱܪܬ݂ܐ ܕ݁ܝܢ ܕ݁ܟ݂ܠܗܘܢ ܡܻܝܬ݂ܱܬ݂ ܐܦ݂ ܐܱܢ_ܬ݁ܬ݂ܐ
Matthew 22:28 ܒܱ݁ܩܝܡܬ݁ܐ ܗܟ݂ܻܝܠ ܠܱܐܝܢܐ ܡܢ ܗܠܝܢ ܫܱܒ݂ܥܐ ܬ݁ܗܘܐ ܐܱܢ_ܬ݁ܬ݂ܐ ܟ݁ܠܗܘܢ ܓ݁ܝܪ ܢܱܣܒ݁ܘܗ
Matthew 22:29 ܥܢܐ ܝܫܘܥ ܘܐܡܱܪ ܠܗܘܢ ܛܥܝܢ ܐܢ_ܬ݁ܘܢ ܕ݁ܠܐ ܝܕ݂ܥܻܝܢ ܐܢ_ܬ݁ܘܢ ܟ݁ܬ݂ܒ݂ܐ ܘܠܐ ܚܱܝܠܗ ܕܱ݁ܐܠܗܐ
Matthew 22:30 ܒܱ݁ܩܝܡܬ݁ܐ ܓ݁ܝܪ ܕ݁ܡܻܝܬ݂ܐ ܠܐ ܢܣܒܻ݁ܝܢ ܢܫܐ ܐܦ݂ܠܐ ܢܫܐ ܗܘܝܢ ܠܓ݂ܱܒ݂ܪܐ ܐܠܐ ܐܱܝܟ݂ ܡܱܠܱܐܟ݂ܐ ܕܱ݁ܐܠܗܐ ܒܱ݁ܫܡܱܝܐ ܐܻܝܬ݂ܱܝܗܘܢ
Matthew 22:31 ܥܱܠ ܩܝܡܬ݁ܐ ܕ݁ܝܢ ܕ݁ܡܻܝܬ݂ܐ ܠܐ ܩܪܱܝܬ݁ܘܢ ܡܕ݁ܡ ܕ݁ܐܬ݂ܐܡܱܪ ܠܟ݂ܘܢ ܡܢ ܐܱܠܗܐ ܕ݁ܐܡܱܪ
Matthew 22:32 ܕ݁ܐܢܐ ܐ_ܢܐ ܐܱܠܗܗ ܕܱ݁ܐܒ݂ܪܗܡ ܐܱܠܗܗ ܕܻ݁ܐܝܣܚܩ ܐܱܠܗܗ ܕ݁ܝܱܥܩܘܒ݂ ܘܱܐܠܗܐ ܠܐ ܗ_ܘܐ ܕ݁ܡܻܝܬ݂ܐ ܐܠܐ ܕ݁ܚܱܝܐ
Matthew 22:33 ܘܟ݂ܱܕ݂ ܫܡܱܥܘ ܟ݁ܢܫܐ ܡܬ݁ܬܱ݁ܡܗܻܝܢ ܗ_ܘܱܘ ܒ݁ܝܘܠܦ݁ܢܗ
Matthew 22:34 ܦ݁ܪܻܝܫܐ ܕ݁ܝܢ ܟܱ݁ܕ݂ ܫܡܱܥܘ ܕ݁ܫܱܬ݁ܩ ܠܙܱܕ݁ܘܩܝܐ ܐܬ݂ܟܱ݁ܢܱܫܘ ܐܱܟ݂ܚܕ݂ܐ
Matthew 22:35 ܘܫܱܐܠܗ ܚܱܕ݂ ܡܢܗܘܢ ܕ݁ܝܕ݂ܱܥ ܢܡܘܣܐ ܟܱ݁ܕ݂ ܡܢܱܣܐ ܠܗ
Matthew 22:36 ܡܱܠܦ݂ܢܐ ܐܱܝܢܐ ܦ݁ܘܩܕ݁ܢܐ ܪܱܒ݂ ܒ݁ܢܡܘܣܐ
Matthew 22:37 ܝܫܘܥ ܕ݁ܝܢ ܐܡܱܪ ܠܗ ܕ݁ܬ݂ܪܚܱܡ ܠܡܪܝܐ ܐܱܠܗܟ݂ ܡܢ ܟ݁ܠܗ ܠܒ݁ܟ݂ ܘܡܢ ܟ݁ܠܗ ܢܱܦ݂ܫܟ݂ ܘܡܢ ܟ݁ܠܗ ܚܱܝܠܟ݂ ܘܡܢ ܟ݁ܠܗ ܪܥܝܢܟ݂
Matthew 22:38 ܗܢܱܘ ܦ݁ܘܩܕ݁ܢܐ ܪܱܒ݁ܐ ܘܩܱܕ݂ܡܝܐ
Matthew 22:39 ܘܕ݂ܱܬ݂ܪܝܢ ܕ݁ܕ݂ܡܐ ܠܗ ܕ݁ܬ݂ܪܚܱܡ ܠܩܱܪܻܝܒ݂ܟ݂ ܐܱܝܟ݂ ܢܱܦ݂ܫܟ݂
Matthew 22:40 ܒ݁ܗܠܝܢ ܬ݁ܪܝܢ ܦ݁ܘܩܕ݁ܢܻܝܢ ܬܱ݁ܠܝܐ ܐܘܪܝܬ݁ܐ ܘܱܢܒ݂ܻܝܐ
Matthew 22:41 ܟܱ݁ܕ݂ ܟ݁ܢܻܝܫܻܝܢ ܕ݁ܝܢ ܦ݁ܪܻܝܫܐ ܫܱܐܠ ܐܢܘܢ ܝܫܘܥ
Matthew 22:42 ܘܐܡܱܪ ܡܢܐ ܐܡܪܻܝܢ ܐܢ_ܬ݁ܘܢ ܥܱܠ ܡܫܻܝܚܐ ܒܱ݁ܪ ܡܱܢܘ ܐܡܪܻܝܢ ܠܗ ܒܱ݁ܪ ܕܱ݁ܘܻܝܕ݂
Matthew 22:43 ܐܡܱܪ ܠܗܘܢ ܘܱܐܝܟܱ݁ܢܐ ܕܱ݁ܘܻܝܕ݂ ܒ݁ܪܘܚ ܩܪܐ ܠܗ ܡܪܝܐ ܐܡܱܪ ܓ݁ܝܪ
Matthew 22:44 ܕ݁ܐܡܱܪ ܡܪܝܐ ܠܡܪܝ ܬ݁ܒ݂ ܠܟ݂ ܡܢ ܝܱܡܻܝܢܝ ܥܕ݂ܱܡܐ ܕ݁ܐܣܻܝܡ ܒ݁ܥܠܕ݁ܒ݂ܒ݂ܱܝܟ݁ ܬ݁ܚܝܬ݂ ܪܓ݂ܠܱܝܟ݁
Matthew 22:45 ܐܢ ܗܟ݂ܻܝܠ ܕܱ݁ܘܻܝܕ݂ ܩܪܐ ܠܗ ܡܪܝܐ ܐܱܝܟܱ݁ܢܐ ܒ݁ܪܗ ܗ_ܘ
Matthew 22:46 ܘܠܐ ܐ_ܢܫ ܐܫܟܱ݁ܚ ܕ݁ܢܬ݁ܠ ܠܗ ܦ݁ܬ݂ܓ݂ܡܐ ܘܠܐ ܐ_ܢܫ ܐܱܡܪܱܚ ܬ݁ܘܒ݂ ܡܢ ܗܱܘ ܝܱܘܡܐ ܠܱܡܫܱܐܠܘܬ݂ܗ
Matthew 23:1 ܗܝܕ݁ܝܢ ܝܫܘܥ ܡܱܠܠ ܥܱܡ ܟ݁ܢܫܐ ܘܥܱܡ ܬܱ݁ܠܡܻܝܕ݂ܱܘܗ_ܝ
Matthew 23:2 ܘܐܡܱܪ ܠܗܘܢ ܥܱܠ ܟ݁ܘܪܣܝܐ ܕ݁ܡܘܫܐ ܝܻܬ݂ܒ݂ܘ ܣܦ݂ܪܐ ܘܱܦ݂ܪܻܝܫܐ
Matthew 23:3 ܟ݁ܠ ܡܕ݁ܡ ܗܟ݂ܻܝܠ ܕ݁ܢܻܐܡܪܘܢ ܠܟ݂ܘܢ ܕ݁ܬ݂ܛܪܘܢ ܛܱܪܘ ܘܱܥܒ݂ܕ݂ܘ ܐܱܝܟ݂ ܥܒ݂ܕ݂ܱܝܗܘܢ ܕ݁ܝܢ ܠܐ ܬ݁ܥܒ݁ܕ݂ܘܢ ܐܡܪܻܝܢ ܓ݁ܝܪ ܘܠܐ ܥܒ݂ܕܻ݁ܝܢ
Matthew 23:4 ܘܐܣܪܻܝܢ ܡܱܘܒ݁ܠܐ ܝܱܩܻܝܪܬ݂ܐ ܘܣܝܡܻܝܢ ܥܱܠ ܟܱ݁ܬ݂ܦ݁ܬ݂ܐ ܕܱ݁ܒ݂ܢܱܝ ܐ_ܢܫܐ ܗܢܘܢ ܕ݁ܝܢ ܒ݁ܨܒ݂ܥܗܘܢ ܠܐ ܨܒ݂ܝܢ ܕ݁ܢܩܪܒ݂ܘܢ ܠܗܝܢ
Matthew 23:5 ܘܟ݂ܠܗܘܢ ܥܒ݂ܕ݂ܱܝܗܘܢ ܥܒ݂ܕܻ݁ܝܢ ܕ݁ܢܬ݂ܚܙܘܢ ܠܱܒ݂ܢܱܝ ܐ_ܢܫܐ ܡܱܦ݂ܬ݁ܝܢ ܓ݁ܝܪ ܬ݁ܦ݂ܠܱܝܗܘܢ ܘܡܱܘܪܟ݂ܻܝܢ ܬ݁ܟ݂ܠܬ݂ܐ ܕ݁ܡܱܪܛܘܛܱܝܗܘܢ
Matthew 23:6 ܘܪܚܡܻܝܢ ܪܻܫ ܣܡܟ݂ܐ ܒܱ݁ܚܫܡܝܬ݂ܐ ܘܪܻܫ ܡܱܘܬ݁ܒ݂ܐ ܒܱ݁ܟ݂ܢܘܫܬ݂ܐ
Matthew 23:7 ܘܱܫܠܡܐ ܒ݁ܫܘܩܐ ܘܱܕ݂ܢܗܘܘܢ ܡܬ݂ܩܪܝܢ ܡܢ ܐ_ܢܫܐ ܪܱܒܻ݁ܝ
Matthew 23:8 ܐܱܢ_ܬ݁ܘܢ ܕ݁ܝܢ ܠܐ ܬ݁ܬ݂ܩܪܘܢ ܪܱܒܻ݁ܝ ܚܱܕ݂ ܗ_ܘ ܓ݁ܝܪ ܪܱܒ݁ܟ݂ܘܢ ܐܱܢ_ܬ݁ܘܢ ܕ݁ܝܢ ܟ݁ܠܟ݂ܘܢ ܐܱܚܐ ܐܱܢ_ܬ݁ܘܢ
Matthew 23:9 ܘܱܐܒ݂ܐ ܠܐ ܬ݁ܩܪܘܢ ܠܟ݂ܘܢ ܒܱ݁ܐܪܥܐ ܚܱܕ݂ ܗ_ܘ ܓ݁ܝܪ ܐܱܒ݂ܘܟ݂ܘܢ ܕ݁ܒ݂ܱܫܡܱܝܐ
Matthew 23:10 ܘܠܐ ܬ݁ܬ݂ܩܪܘܢ ܡܕ݂ܱܒ݁ܪܢܐ ܡܛܠ ܕ݁ܚܱܕ݂ ܗ_ܘ ܡܕ݂ܱܒ݁ܪܢܟ݂ܘܢ ܡܫܻܝܚܐ
Matthew 23:11 ܗܱܘ ܕ݁ܝܢ ܕ݁ܪܱܒ݁ ܒ݁ܟ݂ܘܢ ܢܗܘܐ ܠܟ݂ܘܢ ܡܫܱܡܫܢܐ
Matthew 23:12 ܡܱܢ ܓ݁ܝܪ ܕܱ݁ܢܪܻܝܡ ܢܱܦ݂ܫܗ ܢܬ݂ܡܱܟܱ݁ܟ݂ ܘܡܱܢ ܕ݁ܢܱܡܟ݂ ܢܱܦ݂ܫܗ ܢܬ݁ܬ݁ܪܻܝܡ
Matthew 23:13 ܘܝ ܠܟ݂ܘܢ ܣܦ݂ܪܐ ܘܱܦ݂ܪܻܝܫܐ ܢܣܒܱ݁ܝ ܒܱ݁ܐܦ݁ܐ ܕ݁ܐܟ݂ܠܻܝܢ ܐܢ_ܬ݁ܘܢ ܒ݁ܬ݁ܐ ܕܱ݁ܐܪܡܠܬ݂ܐ ܒ݁ܥܠܬ݂ܐ ܕ݁ܡܱܘܪܟ݂ܻܝܢ ܐܢ_ܬ݁ܘܢ ܨܠܱܘܬ݂ܟ݂ܘܢ ܡܛܠ ܗܢܐ ܬ݁ܩܱܒ݁ܠܘܢ ܕܻ݁ܝܢܐ ܝܱܬܻ݁ܝܪܐ
Matthew 23:14 ܘܝ ܠܟ݂ܘܢ ܣܦ݂ܪܐ ܘܱܦ݂ܪܻܝܫܐ ܢܣܒܱ݁ܝ ܒܱ݁ܐܦ݁ܐ ܕܱ݁ܐܚܻܝܕ݂ܻܝܢ ܐܢ_ܬ݁ܘܢ ܡܱܠܟ݁ܘܬ݂ܐ ܕܱ݁ܫܡܱܝܐ ܩܕ݂ܡ ܒ݁ܢܱܝ ܐ_ܢܫܐ ܐܱܢ_ܬ݁ܘܢ ܓ݁ܝܪ ܠܐ ܥܐܠܻܝܢ ܐܢ_ܬ݁ܘܢ ܘܠܱܐܝܠܝܢ ܕ݁ܥܐܠܻܝܢ ܠܐ ܫܒ݂ܩܻܝܢ ܐܢ_ܬ݁ܘܢ ܠܡܥܱܠ
Matthew 23:15 ܘܝ ܠܟ݂ܘܢ ܣܦ݂ܪܐ ܘܱܦ݂ܪܻܝܫܐ ܢܣܒܱ݁ܝ ܒܱ݁ܐܦ݁ܐ ܕ݁ܡܬ݂ܟܱ݁ܪܟܻ݁ܝܢ ܐܢ_ܬ݁ܘܢ ܝܱܡܐ ܘܝܱܒ݂ܫܐ ܕ݁ܬ݂ܥܒ݁ܕ݂ܘܢ ܚܱܕ݂ ܓܻ݁ܝܘܪܐ ܘܡܐ ܕܱ݁ܗܘܐ ܥܒ݂ܕܻ݁ܝܢ ܐܢ_ܬ݁ܘܢ ܠܗ ܒ݁ܪܗ ܕ݁ܓ݂ܻܗܱܢܐ ܐܱܥܦ݂ܐ ܥܠܱܝܟ݁ܘܢ
Matthew 23:16 ܘܝ ܠܟ݂ܘܢ ܢܓ݂ܘܕ݂ܐ ܣܡܱܝܐ ܕ݁ܐܡܪܻܝܢ ܐܢ_ܬ݁ܘܢ ܕ݁ܡܱܢ ܕ݁ܝܡܐ ܒ݁ܗܱܝܟ݁ܠܐ ܠܐ ܗ_ܘܐ ܡܕ݁ܡ ܡܱܢ ܕ݁ܝܢ ܕ݁ܝܡܐ ܒ݁ܕ݂ܱܗܒ݂ܐ ܕܱ݁ܒ݂ܗܱܝܟ݁ܠܐ ܚܐܒ݂
Matthew 23:17 ܣܱܟ݂ܠܐ ܘܱܣܡܱܝܐ ܡܢܐ ܓ݁ܝܪ ܪܱܒ݂ ܕܱ݁ܗܒ݂ܐ ܐܱܘ ܗܱܝܟ݁ܠܐ ܕ݁ܗܘ ܡܩܱܕ݁ܫ ܠܗ ܠܕ݂ܱܗܒ݂ܐ
Matthew 23:18 ܘܡܱܢ ܕ݁ܝܡܐ ܒ݁ܡܱܕ݂ܒ݁ܚܐ ܠܐ ܗ_ܘܐ ܡܕ݁ܡ ܡܱܢ ܕ݁ܝܢ ܕ݁ܝܡܐ ܒ݁ܩܘܪܒ݁ܢܐ ܕܱ݁ܠܥܠ ܡܢܗ ܚܐܒ݂
Matthew 23:19 ܣܱܟ݂ܠܐ ܘܱܥܘܻܝܪܐ ܡܢܐ ܪܱܒ݂ ܩܘܪܒ݁ܢܐ ܐܱܘ ܡܱܕ݂ܒ݁ܚܐ ܕܱ݁ܡܩܱܕ݁ܫ ܠܩܘܪܒ݁ܢܐ
Matthew 23:20 ܡܱܢ ܕ݁ܝܡܐ ܗܟ݂ܻܝܠ ܒ݁ܡܱܕ݂ܒ݁ܚܐ ܝܡܐ ܒ݁ܗ ܘܱܒ݂ܟ݂ܠ ܡܐ ܕܻ݁ܐܝܬ݂ ܠܥܠ ܡܢܗ
Matthew 23:21 ܘܡܱܢ ܕ݁ܝܡܐ ܒ݁ܗܱܝܟ݁ܠܐ ܝܡܐ ܒ݁ܗ ܘܱܒ݂ܡܱܢ ܕ݁ܥܡܱܪ ܒ݁ܗ
Matthew 23:22 ܘܡܱܢ ܕ݁ܝܡܐ ܒܱ݁ܫܡܱܝܐ ܝܡܐ ܒ݁ܟ݂ܘܪܣܝܗ ܕܱ݁ܐܠܗܐ ܘܱܒ݂ܡܱܢ ܕ݁ܝܬ݂ܒ݂ ܠܥܠ ܡܢܗ
Matthew 23:23 ܘܝ ܠܟ݂ܘܢ ܣܦ݂ܪܐ ܘܱܦ݂ܪܻܝܫܐ ܢܣܒܱ݁ܝ ܒܱ݁ܐܦ݁ܐ ܕܱ݁ܡܥܱܣܪܻܝܢ ܐܢ_ܬ݁ܘܢ ܢܢܥܐ ܘܱܫܒ݂ܬ݁ܐ ܘܟ݂ܱܡܘܢܐ ܘܱܫܒ݂ܱܩܬ݁ܘܢ ܝܱܩܻܝܪܬ݂ܗ ܕ݁ܢܡܘܣܐ ܕܻ݁ܝܢܐ ܘܱܚܢܢܐ ܘܗܱܝܡܢܘܬ݂ܐ ܗܠܝܢ ܕ݁ܝܢ ܘܠܐ ܗ_ܘܐ ܕ݁ܬ݂ܥܒ݁ܕ݂ܘܢ ܘܗܠܝܢ ܠܐ ܬ݁ܫܒ݁ܩܘܢ
Matthew 23:24 ܢܓ݂ܘܕ݂ܐ ܣܡܱܝܐ ܕܱ݁ܡܨܱܠܠܻܝܢ ܒ݁ܩܐ ܘܒ݂ܠܥܻܝܢ ܓܱ݁ܡܠܐ
Matthew 23:25 ܘܝ ܠܟ݂ܘܢ ܣܦ݂ܪܐ ܘܱܦ݂ܪܻܝܫܐ ܢܣܒܱ݁ܝ ܒܱ݁ܐܦ݁ܐ ܕܱ݁ܡܕ݂ܱܟ݁ܝܢ ܐܢ_ܬ݁ܘܢ ܒܱ݁ܪܗ ܕ݁ܟ݂ܣܐ ܘܱܕ݂ܙܒ݂ܘܪܐ ܠܓ݂ܱܘ ܕ݁ܝܢ ܡܠܝܢ ܚܛܘܦ݂ܝܐ ܘܥܱܘܠܐ
Matthew 23:26 ܦ݁ܪܻܝܫܐ ܥܘܻܝܪܐ ܕܱ݁ܟܱ݁ܘ ܠܘܩܕ݂ܱܡ ܓܱ݁ܘܗ ܕ݁ܟ݂ܣܐ ܘܱܕ݂ܙܒ݂ܘܪܐ ܕܱ݁ܗܘܐ ܐܦ݂ ܒܱ݁ܪܗܘܢ ܕ݁ܟ݂ܐ
Matthew 23:27 ܘܝ ܠܟ݂ܘܢ ܣܦ݂ܪܐ ܘܱܦ݂ܪܻܝܫܐ ܢܣܒܱ݁ܝ ܒܱ݁ܐܦ݁ܐ ܕ݁ܕ݂ܡܝܢ ܐܢ_ܬ݁ܘܢ ܠܩܱܒ݂ܪܐ ܡܱܟ݂ܠܫܐ ܕ݁ܡܢ ܠܒ݂ܱܪ ܡܬ݂ܚܙܝܢ ܫܱܦܻ݁ܝܪܐ ܡܢ ܠܓ݂ܱܘ ܕ݁ܝܢ ܡܠܝܢ ܓܱ݁ܪܡܐ ܕ݁ܡܻܝܬ݂ܐ ܘܟ݂ܠܗ ܛܱܢܦ݂ܘܬ݂ܐ
Matthew 23:28 ܗܟ݂ܱܢܐ ܐܦ݂ ܐܱܢ_ܬ݁ܘܢ ܡܢ ܠܒ݂ܱܪ ܡܬ݂ܚܙܝܢ ܐܢ_ܬ݁ܘܢ ܠܱܒ݂ܢܱܝ ܐ_ܢܫܐ ܐܱܝܟ݂ ܙܱܕܻ݁ܝܩܐ ܘܡܢ ܠܓ݂ܱܘ ܡܠܝܢ ܐܢ_ܬ݁ܘܢ ܥܱܘܠܐ ܘܡܱܣܱܒ݂ ܒܱ݁ܐܦ݁ܐ
Matthew 23:29 ܘܝ ܠܟ݂ܘܢ ܣܦ݂ܪܐ ܘܱܦ݂ܪܻܝܫܐ ܢܣܒܱ݁ܝ ܒܱ݁ܐܦ݁ܐ ܕ݁ܒ݂ܢܝܢ ܐܢ_ܬ݁ܘܢ ܩܱܒ݂ܪܐ ܕܱ݁ܢܒ݂ܻܝܐ ܘܱܡܨܱܒ݁ܬ݂ܻܝܢ ܐܢ_ܬ݁ܘܢ ܒ݁ܝܬ݂ ܩܒ݂ܘܪܐ ܕ݁ܙܱܕܻ݁ܝܩܐ
Matthew 23:30 ܘܐܡܪܻܝܢ ܐܢ_ܬ݁ܘܢ ܕ݁ܐܠܘ ܗܘܱܝܢ ܒ݁ܝܱܘܡܱܝ ܐܱܒ݂ܗܱܝܢ ܠܐ ܗܘܝܢ ܗ_ܘܱܝܢ ܠܗܘܢ ܫܱܘܬ݁ܦ݂ܐ ܒܱ݁ܕ݂ܡܐ ܕܱ݁ܢܒ݂ܻܝܐ
Matthew 23:31 ܡܕ݂ܝܢ ܡܱܣܗܕ݂ܻܝܢ ܐܢ_ܬ݁ܘܢ ܥܱܠ ܢܱܦ݂ܫܟ݂ܘܢ ܕܱ݁ܒ݂ܢܱܝܐ ܐܱܢ_ܬ݁ܘܢ ܕ݁ܗܢܘܢ ܕ݁ܩܱܛܠܘ ܠܱܢܒ݂ܻܝܐ
Matthew 23:32 ܘܐܦ݂ ܐܱܢ_ܬ݁ܘܢ ܡܱܠܱܘ ܡܫܘܚܬ݂ܐ ܕܱ݁ܐܒ݂ܗܱܝܟ݁ܘܢ
Matthew 23:33 ܚܘܱܘܬ݂ܐ ܝܱܠܕ݁ܐ ܕ݁ܐܟ݂ܕ݂ܢܐ ܐܱܝܟܱ݁ܢܐ ܬ݁ܥܪܩܘܢ ܡܢ ܕܻ݁ܝܢܐ ܕ݁ܓ݂ܻܗܱܢܐ
Matthew 23:34 ܡܛܠ ܗܢܐ ܗܐ ܐܢܐ ܡܫܱܕܱ݁ܪ ܐ_ܢܐ ܠܘܬ݂ܟ݂ܘܢ ܢܒ݂ܻܝܐ ܘܚܱܟܻ݁ܝܡܐ ܘܣܦ݂ܪܐ ܡܢܗܘܢ ܩܛܠܻܝܢ ܐܢ_ܬ݁ܘܢ ܘܙܩܦܻ݁ܝܢ ܐܢ_ܬ݁ܘܢ ܘܡܢܗܘܢ ܡܢܱܓ݁ܕ݂ܻܝܢ ܐܢ_ܬ݁ܘܢ ܒܱ݁ܟ݂ܢܘܫܬ݂ܟ݂ܘܢ ܘܬ݂ܪܕ݁ܦ݂ܘܢ ܐܢܘܢ ܡܢ ܡܕ݂ܻܝܢܐ ܠܱܡܕ݂ܻܝܢܐ
Matthew 23:35 ܐܱܝܟܱ݁ܢܐ ܕ݁ܢܻܐܬ݂ܐ ܥܠܱܝܟ݁ܘܢ ܟ݁ܠܗ ܕ݁ܡܐ ܕ݁ܙܱܕܻ݁ܝܩܐ ܕ݁ܐܬ݂ܐܫܕ݂ ܥܱܠ ܐܱܪܥܐ ܡܢ ܕ݁ܡܗ ܕ݁ܗܒ݂ܝܠ ܙܱܕܻ݁ܝܩܐ ܘܱܥܕ݂ܱܡܐ ܠܱܕ݂ܡܗ ܕܱ݁ܙܟ݂ܱܪܝܐ ܒܱ݁ܪ ܒ݁ܪܱܟ݂ܝܐ ܗܱܘ ܕܱ݁ܩܛܱܠܬ݁ܘܢ ܒܱ݁ܝܢܱܝ ܗܱܝܟ݁ܠܐ ܠܡܱܕ݂ܒ݁ܚܐ
Matthew 23:36 ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܢܻܐܬ݂ܝܢ ܗܠܝܢ ܟ݁ܠܗܝܢ ܥܱܠ ܫܱܪܒ݁ܬ݂ܐ ܗܕ݂ܐ
Matthew 23:37 ܐܘܪܻܫܠܡ ܐܘܪܻܫܠܡ ܩܛܠܱܬ݂ ܢܒ݂ܻܝܐ ܘܪܓ݂ܡܱܬ݂ ܠܱܐܝܠܝܢ ܕܱ݁ܫܠܻܝܚܻܝܢ ܠܘܬ݂ܗ ܟ݁ܡܐ ܙܱܒ݂ܢܻܝܢ ܨܒ݂ܻܝܬ݂ ܕ݁ܐܟܱ݁ܢܫ ܒ݁ܢܱܝܟ݁ܝ ܐܱܝܟ݂ ܕ݁ܟ݂ܢܫܐ ܬܱ݁ܪܢܓ݂ܘܠܬ݁ܐ ܦܱ݁ܪܘܓ݂ܝܗ ܬ݁ܚܝܬ݂ ܓ݁ܦ݂ܝܗ ܘܠܐ ܨܒ݂ܱܝܬ݁ܘܢ
Matthew 23:38 ܗܐ ܡܫܬ݁ܒ݂ܩ ܠܟ݂ܘܢ ܒܱ݁ܝܬ݁ܟ݂ܘܢ ܚܱܪܒ݁ܐ
Matthew 23:39 ܐܡܱܪܢܐ ܠܟ݂ܘܢ ܓ݁ܝܪ ܕ݁ܠܐ ܬ݁ܚܙܘܢܢܝ ܡܢ ܗܫܐ ܥܕ݂ܱܡܐ ܕ݁ܬ݂ܻܐܡܪܘܢ ܒ݁ܪܻܝܟ݂ ܗ_ܘ ܕ݁ܐܬ݂ܐ ܒܱ݁ܫܡܗ ܕ݁ܡܪܝܐ
Matthew 24:1 ܘܱܢܦ݂ܱܩ ܝܫܘܥ ܡܢ ܗܱܝܟ݁ܠܐ ܠܡܻܐܙܱܠ ܘܱܩܪܒ݂ܘ ܬܱ݁ܠܡܻܝܕ݂ܱܘܗ_ܝ ܡܚܱܘܝܢ ܗ_ܘܱܘ ܠܗ ܒ݁ܢܝܢܗ ܕ݁ܗܱܝܟ݁ܠܐ
Matthew 24:2 ܗܘ ܕ݁ܝܢ ܐܡܱܪ ܠܗܘܢ ܠܐ ܗܐ ܚܙܝܢ ܐܢ_ܬ݁ܘܢ ܗܠܝܢ ܟ݁ܠܗܝܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܠܐ ܬ݁ܫܬ݁ܒ݂ܩ ܗܪܟ݁ܐ ܟܻ݁ܐܦ݂ ܥܱܠ ܟܻ݁ܐܦ݂ ܕ݁ܠܐ ܬ݁ܣܬ݁ܬ݂ܱܪ
Matthew 24:3 ܘܟ݂ܱܕ݂ ܝܻܬ݂ܒ݂ ܝܫܘܥ ܥܱܠ ܛܘܪܐ ܕ݁ܙܱܝܬ݁ܐ ܩܪܒ݂ܘ ܬܱ݁ܠܡܻܝܕ݂ܱܘܗ_ܝ ܘܐܡܪܻܝܢ ܒܱ݁ܝܢܱܝܗܘܢ ܘܠܗ ܐܡܱܪ ܠܱܢ ܐܡܱܬ݂ܝ ܗܠܝܢ ܢܗܘܝܢ ܘܡܢܐ ܗ_ܝ ܐܬ݂ܐ ܕ݁ܡܐܬ݂ܻܝܬ݂ܟ݂ ܘܱܕ݂ܫܘܠܡܗ ܕ݁ܥܠܡܐ
Matthew 24:4 ܥܢܐ ܝܫܘܥ ܘܐܡܱܪ ܠܗܘܢ ܐܙܕܱ݁ܗ_ܪܘ ܠܐ ܐ_ܢܫ ܢܱܛܥܝܟ݂ܘܢ
Matthew 24:5 ܣܱܓܻ݁ܝܐܐ ܓ݁ܝܪ ܢܻܐܬ݂ܘܢ ܒ݁ܫܡܝ ܘܢܻܐܡܪܘܢ ܕ݁ܐܢܐ ܐ_ܢܐ ܡܫܻܝܚܐ ܘܣܱܓܻ݁ܝܐܐ ܢܛܥܘܢ
Matthew 24:6 ܥܬ݂ܻܝܕ݂ܻܝܢ ܐܢ_ܬ݁ܘܢ ܕ݁ܝܢ ܠܡܫܡܱܥ ܩܻܐܪܣܐ ܘܫܡܥܐ ܕܱ݁ܩܪܒ݂ܐ ܚܙܱܘ ܠܐ ܬ݁ܬ݁ܕܱ݁ܘܕ݂ܘܢ ܘܠܐ ܓ݁ܝܪ ܕ݁ܟ݂ܠܗܝܢ ܢܗܘܝܢ ܐܠܐ ܠܐ ܥܕ݂ܱܟܻ݁ܝܠ ܫܘܠܡܐ
Matthew 24:7 ܢܩܘܡ ܓ݁ܝܪ ܥܱܡܐ ܥܱܠ ܥܱܡܐ ܘܡܱܠܟ݁ܘܬ݂ܐ ܥܱܠ ܡܱܠܟ݁ܘܬ݂ܐ ܘܢܗܘܘܢ ܟܱ݁ܦ݂ܢܐ ܘܡܱܘܬ݁ܢܐ ܘܙܱܘܥܐ ܒ݁ܕ݂ܘܟ݁ܐ ܕ݁ܘܟ݁ܐ
Matthew 24:8 ܗܠܝܢ ܕ݁ܝܢ ܟ݁ܠܗܝܢ ܪܻܫܐ ܐܢܝܢ ܕ݁ܚܒ݂ܠܐ
Matthew 24:9 ܗܝܕ݁ܝܢ ܢܱܫܠܡܘܢܟ݂ܘܢ ܠܐܘܠܨܢܐ ܘܢܩܛܠܘܢܟ݂ܘܢ ܘܬ݂ܗܘܘܢ ܣܢܻܝܐܝܻܢ ܡܢ ܟ݁ܠܗܘܢ ܥܱܡ_ܡܐ ܡܛܠ ܫܡܝ
Matthew 24:10 ܗܝܕ݁ܝܢ ܢܬ݂ܟܱ݁ܫܠܘܢ ܣܱܓܻ݁ܝܐܐ ܘܢܣܢܘܢ ܚܱܕ݂ ܠܚܱܕ݂ ܘܢܱܫܠܡܘܢ ܚܱܕ݂ ܠܚܱܕ݂
Matthew 24:11 ܘܣܱܓܻ݁ܝܐܐ ܢܒ݂ܻܝܐ ܕܱ݁ܓ݁ܠܐ ܢܩܘܡܘܢ ܘܢܱܛܥܘܢ ܠܣܱܓܻ݁ܝܐܐ
Matthew 24:12 ܘܡܛܠ ܣܱܓܻ݁ܝܐܘܬ݂ ܥܱܘܠܐ ܢܦ݂ܘܓ݂ ܚܘܒ݁ܐ ܕ݁ܣܱܓܻ݁ܝܐܐ
Matthew 24:13 ܡܱܢ ܕܱ݁ܢܣܱܝܒܱ݁ܪ ܕ݁ܝܢ ܥܕ݂ܱܡܐ ܠܚܱܪܬ݂ܐ ܗܘ ܢܻܚܐ
Matthew 24:14 ܘܬ݂ܬ݂ܟ݁ܪܙ ܗܕ݂ܐ ܣܒ݂ܱܪܬ݂ܐ ܕ݁ܡܱܠܟ݁ܘܬ݂ܐ ܒ݁ܟ݂ܠܗ ܥܠܡܐ ܠܣܗܕ݁ܘܬ݂ܐ ܕ݁ܟ݂ܠܗܘܢ ܥܱܡ_ܡܐ ܘܗܝܕ݁ܝܢ ܢܻܐܬ݂ܐ ܫܘܠܡܐ
Matthew 24:15 ܡܐ ܕ݁ܝܢ ܕܱ݁ܚܙܱܝܬ݁ܘܢ ܐܬ݂ܐ ܛܱܢܦ݂ܬ݂ܐ ܕ݁ܚܘܪܒ݁ܐ ܕ݁ܐܬ݂ܐܡܱܪ ܒ݁ܕ݂ܢܻܝܐܝܠ ܢܒ݂ܻܝܐ ܕ݁ܩܝܡܐ ܒ݁ܕ݂ܘܟ݁ܬ݂ܐ ܩܱܕܻ݁ܝܫܬ݁ܐ ܗܱܘ ܕ݁ܩܪܐ ܢܣܬܱ݁ܟܱ݁ܠ
Matthew 24:16 ܗܝܕ݁ܝܢ ܐܱܝܠܝܢ ܕ݁ܒ݂ܻܝܗܘܕ݂ ܐܢܘܢ ܢܥܪܩܘܢ ܠܛܘܪܐ
Matthew 24:17 ܘܗܱܘ ܕ݁ܒ݂ܐܓ݁ܪܐ ܗܘ ܠܐ ܢܚܘܬ݂ ܠܡܣܱܒ݂ ܕܱ݁ܒ݂ܒ݂ܱܝܬ݁ܗ
Matthew 24:18 ܘܱܐܝܢܐ ܕܱ݁ܒ݂ܚܱܩܠܐ ܗܘ ܠܐ ܢܬ݂ܗܦ݂ܟ݂ ܠܒ݂ܣܬ݁ܪܗ ܠܡܣܱܒ݂ ܠܒ݂ܫܗ
Matthew 24:19 ܘܝ ܕ݁ܝܢ ܠܒ݂ܱܛܢܬ݂ܐ ܘܠܱܐܝܠܝܢ ܕ݁ܡܱܝܢܩܢ ܒ݁ܗܢܘܢ ܝܱܘܡܬ݂ܐ
Matthew 24:20 ܨܱܠܱܘ ܕ݁ܝܢ ܕ݁ܠܐ ܢܗܘܐ ܥܪܘܩܻܝܟ݂ܘܢ ܒ݁ܣܱܬ݂ܘܐ ܘܠܐ ܒ݁ܫܱܒ݁ܬ݂ܐ
Matthew 24:21 ܢܗܘܐ ܓ݁ܝܪ ܗܝܕ݁ܝܢ ܐܘܠܨܢܐ ܪܱܒ݁ܐ ܐܱܝܢܐ ܕ݁ܠܐ ܗܘܐ ܡܢ ܪܻܫܻܝܬ݂ܗ ܕ݁ܥܠܡܐ ܘܱܥܕ݂ܱܡܐ ܠܗܫܐ ܘܠܐ ܢܗܘܐ
Matthew 24:22 ܘܐܠܘ ܠܐ ܐܬ݂ܟܱ݁ܪܻܝܘ ܝܱܘܡܬ݂ܐ ܗܢܘܢ ܠܐ ܚܝܐ ܗ_ܘܐ ܟ݁ܠ ܒ݁ܣܱܪ ܡܛܠ ܓ݁ܒ݂ܱܝܐ ܕ݁ܝܢ ܢܬ݂ܟܱ݁ܪܘܢ ܝܱܘܡܬ݂ܐ ܗܢܘܢ
Matthew 24:23 ܗܝܕ݁ܝܢ ܐܢ ܐ_ܢܫ ܢܻܐܡܱܪ ܠܟ݂ܘܢ ܗܐ ܗܪܟ݁ܐ ܗܘ ܡܫܻܝܚܐ ܐܱܘ ܗܪܟ݁ܐ ܠܐ ܬ݁ܗܱܝܡܢܘܢ
Matthew 24:24 ܢܩܘܡܘܢ ܓ݁ܝܪ ܡܫܻܝܚܐ ܕܱ݁ܓ݁ܠܐ ܘܱܢܒ݂ܻܝܐ ܕ݁ܟ݂ܱܕ݁ܒ݂ܘܬ݂ܐ ܘܢܬ݁ܠܘܢ ܐܬ݂ܘܬ݂ܐ ܪܱܘܪܒ݂ܬ݂ܐ ܐܱܝܟ݂ ܕ݁ܢܱܛܥܘܢ ܐܢ ܡܫܟ݁ܚܐ ܐܦ݂ ܠܱܓ݂ܒ݂ܱܝܐ
Matthew 24:25 ܗܐ ܩܱܕ݁ܡܬ݂ ܐܡܪܬ݂ ܠܟ݂ܘܢ
Matthew 24:26 ܐܢ ܗܟ݂ܻܝܠ ܢܻܐܡܪܘܢ ܠܟ݂ܘܢ ܗܐ ܒ݁ܚܘܪܒ݁ܐ ܗܘ ܠܐ ܬ݁ܦ݁ܩܘܢ ܐܱܘ ܕ݁ܗܐ ܒ݁ܬ݂ܱܘܢܐ ܗܘ ܠܐ ܬ݁ܗܱܝܡܢܘܢ
Matthew 24:27 ܐܱܝܟܱ݁ܢܐ ܓ݁ܝܪ ܕ݁ܒ݂ܱܪܩܐ ܢܦ݂ܩ ܡܢ ܡܱܕ݂ܢܚܐ ܘܡܬ݂ܚܙܐ ܥܕ݂ܱܡܐ ܠܡܱܥܪܒ݂ܐ ܗܟ݂ܱܢܐ ܬ݁ܗܘܐ ܡܐܬ݂ܻܝܬ݂ܗ ܕܱ݁ܒ݂ܪܗ ܕ݁ܐ_ܢܫܐ
Matthew 24:28 ܐܱܝܟ݁ܐ ܕ݁ܐܢ ܢܗܘܐ ܦܱ݁ܓ݂ܪܐ ܬܱ݁ܡܢ ܢܬ݂ܟܱ݁ܢܫܘܢ ܢܫܪܐ
Matthew 24:29 ܡܚܕ݂ܐ ܕ݁ܝܢ ܒ݁ܬ݂ܱܪ ܐܘܠܨܢܐ ܕ݁ܝܱܘܡܬ݂ܐ ܗܢܘܢ ܫܡܫܐ ܢܚܫܱܟ݂ ܘܣܱܗܪܐ ܠܐ ܢܚܱܘܐ ܢܘܗܪܗ ܘܟ݂ܱܘܟ݁ܒ݂ܐ ܢܦ݁ܠܘܢ ܡܢ ܫܡܱܝܐ ܘܚܱܝܠܐ ܕܱ݁ܫܡܱܝܐ ܢܬ݁ܬ݁ܙܻܝܥܘܢ
Matthew 24:30 ܘܗܝܕ݁ܝܢ ܢܬ݂ܚܙܐ ܢܻܝܫܗ ܕܱ݁ܒ݂ܪܗ ܕ݁ܐ_ܢܫܐ ܒܱ݁ܫܡܱܝܐ ܘܗܝܕ݁ܝܢ ܢܱܪܩܕ݂ܢ ܟ݁ܠܗܝܢ ܫܱܪܒ݁ܬ݂ܐ ܕܱ݁ܐܪܥܐ ܘܢܚܙܘܢ ܠܱܒ݂ܪܗ ܕ݁ܐ_ܢܫܐ ܕ݁ܐܬ݂ܐ ܥܱܠ ܥܢܢܱܝ ܫܡܱܝܐ ܥܱܡ ܚܱܝܠܐ ܘܫܘܒ݂ܚܐ ܣܱܓܻ݁ܝܐܐ
Matthew 24:31 ܘܱܢܫܱܕܱ݁ܪ ܡܱܠܱܐܟ݂ܱܘܗ_ܝ ܥܱܡ ܫܻܝܦ݂ܘܪܐ ܪܱܒ݁ܐ ܘܱܢܟ݂ܱܢܫܘܢ ܠܱܓ݂ܒ݂ܱܝܐ ܕܻ݁ܝܠܗ ܡܢ ܐܱܪܒ݁ܥܬ݂ ܪܘܚܐ ܡܢ ܪܻܫܗܘܢ ܕܱ݁ܫܡܱܝܐ ܘܱܥܕ݂ܱܡܐ ܠܪܻܫܗܘܢ
Matthew 24:32 ܡܢ ܬܻ݁ܬ݁ܐ ܕ݁ܝܢ ܝܻܠܱܦ݂ܘ ܦ݁ܠܐܬ݂ܐ ܕ݁ܡܚܕ݂ܐ ܕ݁ܣܱܘܟ݁ܝܗ ܪܟ݂ܢ ܘܦ݂ܪܥܻܝܢ ܛܱܪܦ݂ܝܗ ܝܕ݂ܥܻܝܢ ܐܢ_ܬ݁ܘܢ ܕܱ݁ܡܛܐ ܩܱܝܛܐ
Matthew 24:33 ܗܟ݂ܱܢܐ ܐܦ݂ ܐܱܢ_ܬ݁ܘܢ ܡܐ ܕܱ݁ܚܙܱܝܬ݁ܘܢ ܗܠܝܢ ܟ݁ܠܗܝܢ ܕܱ݁ܥܘ ܕܱ݁ܡܛܬ݂ ܠܗ ܠܬ݂ܱܪܥܐ
Matthew 24:34 ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܠܐ ܬ݁ܥܒܱ݁ܪ ܫܱܪܒ݁ܬ݂ܐ ܗܕ݂ܐ ܥܕ݂ܱܡܐ ܕ݁ܗܠܝܢ ܟ݁ܠܗܝܢ ܢܗܘܝܢ
Matthew 24:35 ܫܡܱܝܐ ܘܱܐܪܥܐ ܢܥܒ݁ܪܘܢ ܘܡܠܱܝ ܠܐ ܢܥܒ݁ܪܢ
Matthew 24:36 ܥܱܠ ܝܱܘܡܐ ܕ݁ܝܢ ܗܱܘ ܘܥܱܠ ܫܥܬ݂ܐ ܗܝ ܐ_ܢܫ ܠܐ ܝܕ݂ܱܥ ܐܦ݂ܠܐ ܡܱܠܱܐܟ݂ܐ ܕܱ݁ܫܡܱܝܐ ܐܠܐ ܐܱܒ݂ܐ ܒܱ݁ܠܚܘܕ݂
Matthew 24:37 ܐܱܝܟܱ݁ܢܐ ܕ݁ܝܢ ܕ݁ܝܱܘܡܱܝ ܢܘܚ ܗܟ݂ܱܢܐ ܬ݁ܗܘܐ ܡܐܬ݂ܻܝܬ݂ܗ ܕܱ݁ܒ݂ܪܗ ܕ݁ܐ_ܢܫܐ
Matthew 24:38 ܐܱܝܟܱ݁ܢܐ ܓ݁ܝܪ ܕܻ݁ܐܝܬ݂ܱܝܗܘܢ ܗ_ܘܱܘ ܩܕ݂ܡ ܛܱܘܦ݂ܢܐ ܐܟ݂ܠܻܝܢ ܘܫܬ݂ܝܢ ܘܢܣܒܻ݁ܝܢ ܢܫܐ ܘܝܗܒܻ݁ܝܢ ܠܓ݂ܱܒ݂ܪܐ ܥܕ݂ܱܡܐ ܠܝܱܘܡܐ ܕ݁ܥܱܠ ܢܘܚ ܠܟ݂ܘܝܠܐ
Matthew 24:39 ܘܠܐ ܝܻܕ݂ܱܥܘ ܥܕ݂ܱܡܐ ܕ݁ܐܬ݂ܐ ܛܱܘܦ݂ܢܐ ܘܱܫܩܱܠ ܠܟ݂ܠܗܘܢ ܗܟ݂ܱܢܐ ܬ݁ܗܘܐ ܡܐܬ݂ܻܝܬ݂ܗ ܕܱ݁ܒ݂ܪܗ ܕ݁ܐ_ܢܫܐ
Matthew 24:40 ܗܝܕ݁ܝܢ ܬ݁ܪܝܢ ܢܗܘܘܢ ܒܱ݁ܩܪܻܝܬ݂ܐ ܚܱܕ݂ ܢܬ݁ܕ݁ܒ݂ܱܪ ܘܚܱܕ݂ ܢܫܬ݁ܒ݂ܩ
Matthew 24:41 ܘܬ݂ܱܪܬ݁ܝܢ ܢܗܘܝܢ ܛܚܢܢ ܒ݁ܪܱܚܝܐ ܚܕ݂ܐ ܡܬ݁ܕܱ݁ܒ݂ܪܐ ܘܱܚܕ݂ܐ ܡܫܬܱ݁ܒ݂ܩܐ
Matthew 24:42 ܐܬ݁ܬ݁ܥܻܝܪܘ ܗܟ݂ܻܝܠ ܕ݁ܠܐ ܝܕ݂ܥܻܝܢ ܐܢ_ܬ݁ܘܢ ܒܱ݁ܐܝܕ݂ܐ ܫܥܬ݂ܐ ܐܬ݂ܐ ܡܪܟ݂ܘܢ
Matthew 24:43 ܗܕ݂ܐ ܕ݁ܝܢ ܕܱ݁ܥܘ ܕ݁ܐܠܘ ܝܕ݂ܱܥ ܗ_ܘܐ ܡܪܐ ܒܱ݁ܝܬ݁ܐ ܒܱ݁ܐܝܕ݂ܐ ܡܱܛܱܪܬ݂ܐ ܐܬ݂ܐ ܓܱ݁ܢܒ݂ܐ ܡܬ݁ܬ݁ܥܻܝܪ ܗ_ܘܐ ܘܠܐ ܫܒ݂ܩ ܗ_ܘܐ ܕ݁ܢܬ݂ܦ݁ܠܫ ܒܱ݁ܝܬ݁ܗ
Matthew 24:44 ܡܛܠ ܗܢܐ ܐܦ݂ ܐܱܢ_ܬ݁ܘܢ ܗܘܱܘ ܡܛܱܝܒ݂ܻܝܢ ܕܱ݁ܒ݂ܫܥܬ݂ܐ ܕ݁ܠܐ ܣܒ݂ܪܻܝܢ ܐܢ_ܬ݁ܘܢ ܢܻܐܬ݂ܐ ܒ݁ܪܗ ܕ݁ܐ_ܢܫܐ
Matthew 24:45 ܡܱܢܘ ܟܱ݁ܝ ܐܻܝܬ݂ܱܘܗ_ܝ ܥܱܒ݂ܕ݁ܐ ܡܗܱܝܡܢܐ ܘܚܱܟܻ݁ܝܡܐ ܕܱ݁ܐܩܻܝܡܗ ܡܪܗ ܥܱܠ ܒ݁ܢܱܝ ܒܱ݁ܝܬ݁ܗ ܕ݁ܢܬ݁ܠ ܠܗܘܢ ܣܱܝܒ݁ܪܬ݁ܐ ܒ݁ܙܱܒ݂ܢܗ
Matthew 24:46 ܛܘܒ݂ܱܘܗ_ܝ ܠܥܱܒ݂ܕ݁ܐ ܗܱܘ ܕ݁ܢܻܐܬ݂ܐ ܡܪܗ ܢܫܟ݁ܚܻܝܘܗ_ܝ ܕ݁ܥܒ݂ܕ݂ ܗܟ݂ܱܢܐ
Matthew 24:47 ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕܱ݁ܢܩܻܝܡܻܝܘܗ_ܝ ܥܱܠ ܟ݁ܠ ܕܻ݁ܐܝܬ݂ ܠܗ
Matthew 24:48 ܐܢ ܕ݁ܝܢ ܢܻܐܡܱܪ ܥܱܒ݂ܕ݁ܐ ܗܱܘ ܒܻ݁ܝܫܐ ܒ݁ܠܒ݁ܗ ܕ݁ܡܪܝ ܡܱܘܚܱܪ ܠܡܐܬ݂ܐ
Matthew 24:49 ܘܱܢܫܱܪܐ ܠܡܡܚܐ ܟ݁ܢܱܘܬ݂ܗ ܘܢܗܘܐ ܐܟ݂ܠ ܘܫܬ݂ܐ ܥܱܡ ܪܱܘܝܐ
Matthew 24:50 ܢܻܐܬ݂ܐ ܡܪܗ ܕ݁ܥܱܒ݂ܕ݁ܐ ܗܱܘ ܒ݁ܝܱܘܡܐ ܕ݁ܠܐ ܣܒ݂ܱܪ ܘܱܒ݂ܫܥܬ݂ܐ ܕ݁ܠܐ ܝܕ݂ܱܥ
Matthew 24:51 ܘܢܦ݂ܠܓ݂ܻܝܘܗ_ܝ ܘܱܢܣܻܝܡ ܡܢܬ݂ܗ ܥܱܡ ܢܣܒܱ݁ܝ ܒܱ݁ܐܦ݁ܐ ܬܱ݁ܡܢ ܢܗܘܐ ܒ݁ܟ݂ܝܐ ܘܚܘܪܩ ܫܢܐ
Matthew 25:1 ܗܝܕ݁ܝܢ ܬ݁ܕܱ݁ܡܐ ܡܱܠܟ݁ܘܬ݂ܐ ܕܱ݁ܫܡܱܝܐ ܠܱܥܣܱܪ ܒ݁ܬ݂ܘܠܢ ܗܢܝܢ ܕܱ݁ܢܣܱܒ݂ ܠܱܡܦܻ݁ܕ݂ܱܝܗܝܢ ܘܱܢܦ݂ܱܩ ܠܐܘܪܱܥ ܚܱܬ݂ܢܐ ܘܟ݂ܱܠܬ݂ܐ
Matthew 25:2 ܚܱܡܫ ܕ݁ܝܢ ܡܢܗܝܢ ܚܱܟܻ݁ܝܡܢ ܗ_ܘܱܝ ܘܚܱܡܫ ܣܱܟ݂ܠܢ
Matthew 25:3 ܘܗܢܝܢ ܣܱܟ݂ܠܬ݂ܐ ܢܣܱܒ݂ ܠܱܡܦܻ݁ܕ݂ܱܝܗܝܢ ܘܠܐ ܢܣܱܒ݂ ܥܱܡܗܝܢ ܡܫܚܐ
Matthew 25:4 ܗܢܝܢ ܕ݁ܝܢ ܚܱܟܻ݁ܝܡܬ݂ܐ ܢܣܱܒ݂ ܡܫܚܐ ܒ݁ܡܐܢܐ ܥܱܡ ܠܱܡܦܻ݁ܕ݂ܱܝܗܝܢ
Matthew 25:5 ܟܱ݁ܕ݂ ܐܱܘܚܱܪ ܕ݁ܝܢ ܚܱܬ݂ܢܐ ܢܡ ܟ݁ܠܗܝܢ ܘܱܕ݂ܡܟ݂
Matthew 25:6 ܘܱܒ݂ܦ݂ܠܓ݂ܗ ܕ݁ܠܻܠܝܐ ܗܘܬ݂ ܩܥܬ݂ܐ ܗܐ ܚܱܬ݂ܢܐ ܐܬ݂ܐ ܦ݁ܘܩܘ ܠܐܘܪܥܗ
Matthew 25:7 ܗܝܕ݁ܝܢ ܩܡ ܟ݁ܠܗܝܢ ܒ݁ܬ݂ܘܠܬ݂ܐ ܗܠܝܢ ܘܬ݂ܱܩܢ ܠܱܡܦܻ݁ܕ݂ܱܝܗܝܢ
Matthew 25:8 ܐܡܪܢ ܕ݁ܝܢ ܗܢܝܢ ܣܱܟ݂ܠܬ݂ܐ ܠܚܱܟܻ݁ܝܡܬ݂ܐ ܗܱܒ݂ܝܢ ܠܱܢ ܡܢ ܡܫܚܟ݂ܝܢ ܕ݁ܗܐ ܕ݁ܥܟ݂ܘ ܠܗܘܢ ܠܱܡܦܻ݁ܕ݂ܱܝܢ
Matthew 25:9 ܥܢܱܝ ܗܠܝܢ ܚܱܟܻ݁ܝܡܬ݂ܐ ܘܐܡܪܢ ܠܡܐ ܠܐ ܢܣܦܱ݁ܩ ܠܱܢ ܘܱܠܟ݂ܝܢ ܐܠܐ ܙܠܝܢ ܠܘܬ݂ ܐܱܝܠܝܢ ܕܱ݁ܡܙܱܒ݁ܢܻܝܢ ܘܱܙܒ݂ܢܝܢ ܠܟ݂ܝܢ
Matthew 25:10 ܘܟ݂ܱܕ݂ ܐܙܱܠ ܠܡܙܒܱ݁ܢ ܐܬ݂ܐ ܚܱܬ݂ܢܐ ܘܱܐܝܠܝܢ ܕܱ݁ܡܛܱܝܒ݂ܢ ܗ_ܘܱܝ ܥܱܠ ܥܱܡܗ ܠܒ݂ܝܬ݂ ܚܠܘܠܐ ܘܐܬ݁ܬ݁ܚܕ݂ ܬܱ݁ܪܥܐ
Matthew 25:11 ܒ݁ܚܱܪܬ݂ܐ ܕ݁ܝܢ ܐܬ݂ܱܝ ܐܦ݂ ܗܢܝܢ ܒ݁ܬ݂ܘܠܬ݂ܐ ܐ_ܚܪܢܝܬ݂ܐ ܘܐܡܪܢ ܡܪܱܢ ܡܪܱܢ ܦ݁ܬ݂ܱܚ ܠܱܢ
Matthew 25:12 ܗܘ ܕ݁ܝܢ ܥܢܐ ܘܐܡܱܪ ܠܗܝܢ ܐܱܡܻܝܢ ܐܡܱܪ ܐ_ܢܐ ܠܟ݂ܝܢ ܕ݁ܠܐ ܝܕ݂ܱܥ ܐ_ܢܐ ܠܟ݂ܝܢ
Matthew 25:13 ܐܬ݁ܬ݁ܥܻܝܪܘ ܗܟ݂ܻܝܠ ܕ݁ܠܐ ܝܕ݂ܥܻܝܢ ܐܢ_ܬ݁ܘܢ ܠܝܱܘܡܐ ܗܱܘ ܘܠܐ ܠܫܥܬ݂ܐ
Matthew 25:14 ܐܱܝܟ݂ ܓܱ݁ܒ݂ܪܐ ܓ݁ܝܪ ܕܱ݁ܚܙܱܩ ܩܪܐ ܠܥܱܒ݂ܕܱ݁ܘܗ_ܝ ܘܱܐܫܠܡ ܠܗܘܢ ܩܢܝܢܗ
Matthew 25:15 ܐܻܝܬ݂ ܕ݁ܝܱܗ_ܒ݂ ܠܗ ܚܱܡܫ ܟܱ݁ܟ݁ܪܻܝܢ ܘܻܐܝܬ݂ ܕ݁ܬ݂ܱܪܬ݁ܝܢ ܘܻܐܝܬ݂ ܕܱ݁ܚܕ݂ܐ ܐ_ܢܫ ܐ_ܢܫ ܐܱܝܟ݂ ܚܱܝܠܗ ܘܱܚܙܱܩ ܡܚܕ݂ܐ
Matthew 25:16 ܐܙܱܠ ܕ݁ܝܢ ܗܱܘ ܕܱ݁ܢܣܱܒ݂ ܚܱܡܫ ܟܱ݁ܟ݁ܪܻܝܢ ܐܬ݁ܬܱ݁ܓܱ݁ܪ ܒ݁ܗܝܢ ܘܻܝܬ݂ܱܪ ܚܱܡܫ ܐ_ܚܪܢܝܢ
Matthew 25:17 ܘܗܟ݂ܘܬ݂ ܐܦ݂ ܗܱܘ ܕ݁ܬ݂ܱܪܬ݁ܝܢ ܐܬ݁ܬܱ݁ܓܱ݁ܪ ܬܱ݁ܪܬ݁ܝܢ ܐ_ܚܪܢܝܢ
Matthew 25:18 ܗܱܘ ܕ݁ܝܢ ܕܱ݁ܢܣܱܒ݂ ܚܕ݂ܐ ܐܙܱܠ ܚܦ݂ܱܪ ܒܱ݁ܐܪܥܐ ܘܛܱܫܻܝ ܟ݁ܣܦ݁ܐ ܕ݁ܡܪܗ
Matthew 25:19 ܒ݁ܬ݂ܱܪ ܕ݁ܝܢ ܙܱܒ݂ܢܐ ܣܱܓܻ݁ܝܐܐ ܐܬ݂ܐ ܡܪܗܘܢ ܕ݁ܥܱܒ݂ܕ݁ܐ ܗܢܘܢ ܘܱܢܣܱܒ݂ ܡܢܗܘܢ ܚܘܫܒ݁ܢܐ
Matthew 25:20 ܘܱܩܪܒ݂ ܗܱܘ ܕܱ݁ܢܣܱܒ݂ ܗ_ܘܐ ܚܱܡܫ ܟܱ݁ܟ݁ܪܻܝܢ ܘܩܱܪܒ݂ ܚܱܡܫ ܐ_ܚܪܢܝܢ ܘܐܡܱܪ ܡܪܝ ܚܱܡܫ ܟܱ݁ܟ݁ܪܻܝܢ ܝܱܗ_ܒ݂ܬ݁ ܠܻܝ ܗܐ ܚܱܡܫ ܐ_ܚܪܢܝܢ ܐܬ݁ܬܱ݁ܓ݁ܪܬ݂ ܥܠܱܝܗܝܢ
Matthew 25:21 ܐܡܱܪ ܠܗ ܡܪܗ ܐܻܝܘ ܥܱܒ݂ܕ݁ܐ ܛܒ݂ܐ ܘܱܡܗܱܝܡܢܐ ܥܱܠ ܩܱܠܻܝܠ ܡܗܱܝܡܱܢ ܗ_ܘܱܝܬ݁ ܥܱܠ ܣܱܓܻ݁ܝ ܐܱܩܻܝܡܟ݂ ܥܘܠ ܠܚܱܕ݂ܘܬ݂ܗ ܕ݁ܡܪܟ݂
Matthew 25:22 ܘܱܩܪܒ݂ ܗܱܘ ܕ݁ܬ݂ܱܪܬ݁ܝܢ ܟܱ݁ܟ݁ܪܱܘܗ_ܝ ܘܐܡܱܪ ܡܪܝ ܬܱ݁ܪܬ݁ܝܢ ܟܱ݁ܟ݁ܪܻܝܢ ܝܱܗ_ܒ݂ܬ݁ ܠܻܝ ܗܐ ܬܱ݁ܪܬ݁ܝܢ ܐ_ܚܪܢܝܢ ܐܬ݁ܬܱ݁ܓ݁ܪܬ݂ ܥܠܱܝܗܝܢ
Matthew 25:23 ܐܡܱܪ ܠܗ ܡܪܗ ܐܻܝܘ ܥܱܒ݂ܕ݁ܐ ܛܒ݂ܐ ܘܱܡܗܱܝܡܢܐ ܥܱܠ ܩܱܠܻܝܠ ܡܗܱܝܡܱܢ ܗ_ܘܱܝܬ݁ ܥܱܠ ܣܱܓܻ݁ܝ ܐܱܩܻܝܡܟ݂ ܥܘܠ ܠܚܱܕ݂ܘܬ݂ܗ ܕ݁ܡܪܟ݂
Matthew 25:24 ܩܪܒ݂ ܕ݁ܝܢ ܐܦ݂ ܗܱܘ ܕܱ݁ܢܣܱܒ݂ ܚܕ݂ܐ ܟܱ݁ܟ݁ܪܐ ܘܐܡܱܪ ܡܪܝ ܝܕ݂ܱܥ ܗ_ܘܻܝܬ݂ ܠܟ݂ ܕ݁ܓ݂ܱܒ݂ܪܐ ܐܱܢ_ܬ݁ ܩܱܫܝܐ ܘܚܨܕ݂ ܐܱܢ_ܬ݁ ܐܱܝܟ݁ܐ ܕ݁ܠܐ ܙܪܱܥܬ݁ ܘܱܡܟ݂ܱܢܫ ܐܱܢ_ܬ݁ ܡܢ ܐܱܝܟ݁ܐ ܕ݁ܠܐ ܒܱ݁ܕܱ݁ܪܬ݁
Matthew 25:25 ܘܕ݂ܚܠܬ݂ ܘܐܙܠ_ܬ݂ ܛܱܫܻܝܬ݂ܗ ܟܱ݁ܟ݁ܪܟ݂ ܒܱ݁ܐܪܥܐ ܗܐ ܐܻܝܬ݂ ܠܟ݂ ܕܻ݁ܝܠܟ݂
Matthew 25:26 ܥܢܐ ܡܪܗ ܘܐܡܱܪ ܠܗ ܥܱܒ݂ܕ݁ܐ ܒܻ݁ܝܫܐ ܘܱܚܒ݂ܱܢܢܐ ܝܕ݂ܱܥ ܗ_ܘܱܝܬ݁ ܕ݁ܚܨܕ݂ ܐ_ܢܐ ܐܱܝܟ݁ܐ ܕ݁ܠܐ ܙܪܥܬ݂ ܘܱܡܟ݂ܱܢܫ ܐ_ܢܐ ܡܢ ܐܱܝܟ݁ܐ ܕ݁ܠܐ ܒܱ݁ܕ݁ܪܬ݂
Matthew 25:27 ܘܠܐ ܗ_ܘܐ ܠܟ݂ ܕ݁ܬ݂ܱܪܡܐ ܟ݁ܣܦ݁ܝ ܥܱܠ ܦ݁ܬ݂ܘܪܐ ܘܐܬ݂ܐ ܗ_ܘܻܝܬ݂ ܐܢܐ ܘܬ݂ܒ݂ܱܥ ܗ_ܘܻܝܬ݂ ܕܻ݁ܝܠܝ ܥܱܡ ܪܒ݁ܝܬ݂ܗ
Matthew 25:28 ܣܱܒ݂ܘ ܗܟ݂ܻܝܠ ܡܢܗ ܟܱ݁ܟ݁ܪܐ ܘܗ_ܒ݂ܘܗ ܠܗܱܘ ܕܻ݁ܐܝܬ݂ ܠܗ ܥܣܱܪ ܟܱ݁ܟ݁ܪܻܝܢ
Matthew 25:29 ܠܡܱܢ ܓ݁ܝܪ ܕܻ݁ܐܝܬ݂ ܠܗ ܢܬ݂ܻܝܗܒ݂ ܠܗ ܘܢܬ݁ܬܱ݁ܘܣܱܦ݂ ܠܗ ܘܗܱܘ ܕ݁ܝܢ ܕ݁ܠܱܝܬ݁ ܠܗ ܘܐܦ݂ ܗܱܘ ܕܻ݁ܐܝܬ݂ ܠܗ ܢܫܬ݁ܩܠ ܡܢܗ
Matthew 25:30 ܘܱܠܥܱܒ݂ܕ݁ܐ ܒܱ݁ܛܻܝܠܐ ܐܱܦ݁ܩܘܗ_ܝ ܠܚܫܘܟ݂ܐ ܒܱ݁ܪܝܐ ܬܱ݁ܡܢ ܢܗܘܐ ܒ݁ܟ݂ܝܐ ܘܚܘܪܩ ܫܢܐ
Matthew 25:31 ܡܐ ܕ݁ܐܬ݂ܐ ܕ݁ܝܢ ܒ݁ܪܗ ܕ݁ܐ_ܢܫܐ ܒ݁ܫܘܒ݂ܚܗ ܘܟ݂ܠܗܘܢ ܡܱܠܱܐܟ݂ܱܘܗ_ܝ ܩܱܕܻ݁ܝܫܐ ܥܱܡܗ ܗܝܕ݁ܝܢ ܢܬ݁ܒ݂ ܥܱܠ ܬ݁ܪܢܘܣ ܕ݁ܫܘܒ݂ܚܗ
Matthew 25:32 ܘܢܬ݂ܟܱ݁ܢܫܘܢ ܩܕ݂ܡܱܘܗ_ܝ ܟ݁ܠܗܘܢ ܥܱܡ_ܡܐ ܘܱܢܦ݂ܱܪܫ ܐܢܘܢ ܚܱܕ݂ ܡܢ ܚܱܕ݂ ܐܱܝܟ݂ ܪܥܝܐ ܕܱ݁ܡܦ݂ܱܪܫ ܥܪܒ݁ܐ ܡܢ ܓ݁ܕ݂ܱܝܐ
Matthew 25:33 ܘܱܢܩܻܝܡ ܥܪܒ݁ܐ ܡܢ ܝܱܡܻܝܢܗ ܘܱܓ݂ܕ݂ܱܝܐ ܡܢ ܣܡܠܗ
Matthew 25:34 ܗܝܕ݁ܝܢ ܢܻܐܡܱܪ ܡܱܠܟ݁ܐ ܠܗܢܘܢ ܕ݁ܡܢ ܝܱܡܻܝܢܗ ܬܱ݁ܘ ܒ݁ܪܻܝܟ݂ܱܘܗ_ܝ ܕ݁ܐܒ݂ܝ ܝܻܪܱܬ݂ܘ ܡܱܠܟ݁ܘܬ݂ܐ ܕܱ݁ܥܬ݂ܻܝܕ݂ܐ ܗ_ܘܬ݂ ܠܟ݂ܘܢ ܡܢ ܬܱ݁ܪܡܝܬ݂ܗ ܕ݁ܥܠܡܐ
Matthew 25:35 ܟ݁ܦ݂ܢܬ݂ ܓ݁ܝܪ ܘܝܱܗ_ܒ݂ܬ݁ܘܢ ܠܻܝ ܠܡܐܟ݂ܱܠ ܘܱܨܗܻܝܬ݂ ܘܱܐܫܩܻܝܬ݁ܘܢܢܝ ܐܱܟ݂ܣܢܝܐ ܗ_ܘܻܝܬ݂ ܘܟ݂ܱܢܫܬ݁ܘܢܢܝ
Matthew 25:36 ܥܱܪܛܠܝܐ ܗ_ܘܻܝܬ݂ ܘܟ݂ܱܣܻܝܬ݁ܘܢܢܝ ܟ݁ܪܻܝܗ ܗ_ܘܻܝܬ݂ ܘܱܣܥܱܪܬ݁ܘܢܢܝ ܘܒ݂ܝܬ݂ ܐܱܣܻܝܪܐ ܗ_ܘܻܝܬ݂ ܘܐܬ݂ܱܝܬ݁ܘܢ ܠܘܬ݂ܝ
Matthew 25:37 ܗܝܕ݁ܝܢ ܢܻܐܡܪܘܢ ܠܗ ܗܢܘܢ ܙܱܕܻ݁ܝܩܐ ܡܪܱܢ ܐܡܱܬ݂ܝ ܚܙܱܝܢܟ݂ ܕܱ݁ܟ݂ܦ݂ܢ ܐܱܢ_ܬ݁ ܘܬ݂ܱܪܣܻܝܢܟ݂ ܐܱܘ ܕܱ݁ܨܗܐ ܐܱܢ_ܬ݁ ܘܱܐܫܩܻܝܢܟ݂
Matthew 25:38 ܘܐܡܱܬ݂ܝ ܚܙܱܝܢܟ݂ ܕܱ݁ܐܟ݂ܣܢܝܐ ܐܱܢ_ܬ݁ ܘܟ݂ܱܢܫܢܟ݂ ܐܱܘ ܕ݁ܥܱܪܛܠܝ ܐܱܢ_ܬ݁ ܘܟ݂ܱܣܻܝܢܟ݂
Matthew 25:39 ܘܐܡܱܬ݂ܝ ܚܙܱܝܢܟ݂ ܟ݁ܪܻܝܗܐ ܐܱܘ ܒ݁ܝܬ݂ ܐܱܣܻܝܪܐ ܘܐܬ݂ܱܝܢ ܠܘܬ݂ܟ݂
Matthew 25:40 ܘܱܥܢܐ ܡܱܠܟ݁ܐ ܘܐܡܱܪ ܠܗܘܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕܱ݁ܟ݂ܡܐ ܕܱ݁ܥܒ݂ܱܕ݁ܬ݁ܘܢ ܠܚܱܕ݂ ܡܢ ܗܠܝܢ ܐܱܚܱܝ ܙܥܘܪܐ ܠܻܝ ܗ_ܘ ܥܒ݂ܱܕ݁ܬ݁ܘܢ
Matthew 25:41 ܗܝܕ݁ܝܢ ܢܻܐܡܱܪ ܐܦ݂ ܠܗܢܘܢ ܕ݁ܡܢ ܣܡܠܗ ܙܠܘ ܠܟ݂ܘܢ ܡܢܝ ܠܻܝܛܐ ܠܢܘܪܐ ܕܱ݁ܠܥܠܱܡ ܗܝ ܕܱ݁ܡܛܱܝܒ݂ܐ ܠܐܟ݂ܠܩܱܪܨܐ ܘܱܠܡܱܠܱܐܟ݂ܱܘܗ_ܝ
Matthew 25:42 ܟ݁ܦ݂ܢܬ݂ ܓ݁ܝܪ ܘܠܐ ܝܱܗ_ܒ݂ܬ݁ܘܢ ܠܻܝ ܠܡܐܟ݂ܱܠ ܘܱܨܗܻܝܬ݂ ܘܠܐ ܐܱܫܩܻܝܬ݁ܘܢܢܝ
Matthew 25:43 ܘܱܐܟ݂ܣܢܝܐ ܗ_ܘܻܝܬ݂ ܘܠܐ ܟܱ݁ܢܫܬ݁ܘܢܢܝ ܘܥܱܪܛܠܝܐ ܗ_ܘܻܝܬ݂ ܘܠܐ ܟܱ݁ܣܻܝܬ݁ܘܢܢܝ ܘܱܟ݂ܪܻܝܗܐ ܗ_ܘܻܝܬ݂ ܘܒ݂ܝܬ݂ ܐܱܣܻܝܪܐ ܗ_ܘܻܝܬ݂ ܘܠܐ ܣܥܱܪܬ݁ܘܢܢܝ
Matthew 25:44 ܗܝܕ݁ܝܢ ܢܥܢܘܢ ܐܦ݂ ܗܢܘܢ ܘܢܻܐܡܪܘܢ ܡܪܱܢ ܐܡܱܬ݂ܝ ܚܙܱܝܢܟ݂ ܟܱ݁ܦ݂ܢܐ ܐܱܘ ܨܱܗܝܐ ܐܱܘ ܐܱܟ݂ܣܢܝܐ ܐܱܘ ܥܱܪܛܠܝܐ ܐܱܘ ܟ݁ܪܻܝܗܐ ܐܱܘ ܒ݁ܝܬ݂ ܐܱܣܻܝܪܐ ܘܠܐ ܫܱܡܫܢܟ݂
Matthew 25:45 ܗܝܕ݁ܝܢ ܢܥܢܐ ܘܢܻܐܡܱܪ ܠܗܘܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕܱ݁ܟ݂ܡܐ ܕ݁ܠܐ ܥܒ݂ܱܕ݁ܬ݁ܘܢ ܠܚܱܕ݂ ܡܢ ܗܠܝܢ ܙܥܘܪܐ ܐܦ݂ ܠܐ ܠܻܝ ܥܒ݂ܱܕ݁ܬ݁ܘܢ
Matthew 25:46 ܘܢܻܐܙܠ_ܘܢ ܗܠܝܢ ܠܬ݂ܱܫܢܻܝܩܐ ܕܱ݁ܠܥܠܱܡ ܘܙܱܕܻ݁ܝܩܐ ܠܚܱܝܐ ܕܱ݁ܠܥܠܱܡ
Matthew 26:1 ܘܱܗܘܐ ܕ݁ܟ݂ܱܕ݂ ܫܱܠܡ ܝܫܘܥ ܟ݁ܠܗܝܢ ܡܠܐ ܗܠܝܢ ܐܡܱܪ ܠܬ݂ܱܠܡܻܝܕ݂ܱܘܗ_ܝ
Matthew 26:2 ܝܕ݂ܥܻܝܢ ܐܢ_ܬ݁ܘܢ ܕ݁ܒ݂ܬ݂ܱܪ ܬ݁ܪܝܢ ܝܱܘܡܻܝܢ ܗܘܐ ܦ݁ܨܚܐ ܘܱܒ݂ܪܗ ܕ݁ܐ_ܢܫܐ ܡܫܬ݁ܠܡ ܕ݁ܢܙܕ݁ܩܦ݂
Matthew 26:3 ܗܝܕ݁ܝܢ ܐܬ݂ܟܱ݁ܢܱܫܘ ܪܱܒܱ݁ܝ ܟ݁ܗܢܐ ܘܣܦ݂ܪܐ ܘܩܱܫܻܝܫܐ ܕ݁ܥܱܡܐ ܠܕ݂ܪܬ݁ܗ ܕ݁ܪܱܒ݁ ܟ݁ܗܢܐ ܕ݁ܡܬ݂ܩܪܐ ܩܱܝܦ݂ܐ
Matthew 26:4 ܘܐܬ݂ܡܱܠܱܟ݂ܘ ܥܱܠ ܝܫܘܥ ܕܱ݁ܒ݂ܢܟ݂ܠܐ ܢܐܚܕ݁ܘܢܝܗ_ܝ ܘܢܩܛܠܘܢܝܗ_ܝ
Matthew 26:5 ܘܐܡܪܻܝܢ ܗ_ܘܱܘ ܠܐ ܒ݁ܥܱܕ݂ܥܻܕ݂ܐ ܕ݁ܠܐ ܢܗܘܐ ܫܓ݂ܘܫܝܐ ܒ݁ܥܱܡܐ
Matthew 26:6 ܘܟ݂ܱܕ݂ ܗܘܐ ܝܫܘܥ ܒ݁ܒ݂ܝܬ݂-ܥܱܢܝܐ ܒ݁ܒ݂ܱܝܬ݁ܗ ܕ݁ܫܡܥܘܢ ܓܱ݁ܪܒ݁ܐ
Matthew 26:7 ܩܪܒܱ݁ܬ݂ ܠܗ ܐܱܢ_ܬ݁ܬ݂ܐ ܕܻ݁ܐܝܬ݂ ܥܠܝܗ ܫܛܻܝܦ݂ܬ݁ܐ ܕ݁ܡܫܚܐ ܕ݁ܒ݂ܣܡܐ ܣܱܓܻ݁ܝ ܕ݁ܡܱܝܐ ܘܱܐܫܦܱ݁ܥܬ݂ܗ ܥܱܠ ܪܻܫܗ ܕ݁ܝܫܘܥ ܟܱ݁ܕ݂ ܣܡܻܝܟ݂
Matthew 26:8 ܚܙܱܘ ܕ݁ܝܢ ܬܱ݁ܠܡܻܝܕ݂ܱܘܗ_ܝ ܘܐܬ݂ܒ݁ܐܫ ܠܗܘܢ ܘܐܡܱܪܘ ܠܡܢܐ ܐܱܒ݂ܕ݁ܢܐ ܗܢܐ
Matthew 26:9 ܡܫܟܱ݁ܚ ܗ_ܘܐ ܓ݁ܝܪ ܕ݁ܢܙܕܱ݁ܒܱ݁ܢ ܗܢܐ ܒ݁ܣܱܓܻ݁ܝ ܘܢܬ݂ܻܝܗܒ݂ ܠܡܣܟܻ݁ܢܐ
Matthew 26:10 ܝܫܘܥ ܕ݁ܝܢ ܝܻܕ݂ܱܥ ܘܐܡܱܪ ܠܗܘܢ ܡܢܐ ܡܱܠܐܝܢ ܐܢ_ܬ݁ܘܢ ܠܗ ܠܱܐܢ_ܬ݁ܬ݂ܐ ܥܒ݂ܕ݂ܐ ܫܱܦܻ݁ܝܪܐ ܥܒ݂ܕܱ݁ܬ݂ ܠܘܬ݂ܝ
Matthew 26:11 ܒ݁ܟ݂ܠܙܒ݂ܱܢ ܓ݁ܝܪ ܡܣܟܻ݁ܢܐ ܐܻܝܬ݂ ܠܟ݂ܘܢ ܥܱܡܟ݂ܘܢ ܠܻܝ ܕ݁ܝܢ ܠܐ ܒ݁ܟ݂ܠܙܒ݂ܱܢ ܐܻܝܬ݂ ܠܟ݂ܘܢ
Matthew 26:12 ܗܕ݂ܐ ܕ݁ܝܢ ܕܱ݁ܐܪܡܝܱܬ݂ ܒ݁ܣܡܐ ܗܢܐ ܥܱܠ ܓ݁ܘܫܡܝ ܐܱܝܟ݂ ܕܱ݁ܠܡܩܒ݁ܪܱܢܝ ܥܒ݂ܕܱ݁ܬ݂
Matthew 26:13 ܘܱܐܡܻܝܢ ܐܡܱܪ ܐ_ܢܐ ܠܟ݂ܘܢ ܕܱ݁ܐܝܟ݁ܐ ܕ݁ܬ݂ܬ݂ܟ݁ܪܙ ܣܒ݂ܱܪܬ݂ܝ ܗܕ݂ܐ ܒ݁ܟ݂ܠܗ ܥܠܡܐ ܢܬ݂ܡܱܠܱܠ ܐܦ݂ ܡܕ݁ܡ ܕ݁ܥܒ݂ܕܱ݁ܬ݂ ܗܕ݂ܐ ܠܕ݂ܘܟ݂ܪܢܗ
Matthew 26:14 ܗܝܕ݁ܝܢ ܐܙܱܠ ܚܱܕ݂ ܡܢ ܬ݁ܪܥܣܱܪ ܕ݁ܡܬ݂ܩܪܐ ܝܻܗܘܕ݂ܐ ܣܟ݂ܱܪܝܘܛܐ ܠܘܬ݂ ܪܱܒܱ݁ܝ ܟ݁ܗܢܐ
Matthew 26:15 ܘܐܡܱܪ ܠܗܘܢ ܡܢܐ ܨܒ݂ܝܢ ܐܢ_ܬ݁ܘܢ ܠܡܬܱ݁ܠ ܠܻܝ ܘܐܢܐ ܡܱܫܠܡ ܐ_ܢܐ ܠܗ ܠܟ݂ܘܢ ܗܢܘܢ ܕ݁ܝܢ ܐܱܩܻܝܡܘ ܠܗ ܬ݁ܠܬ݂ܻܝܢ ܕ݁ܟ݂ܣܦ݁ܐ
Matthew 26:16 ܘܡܢ ܗܝܕ݁ܝܢ ܒ݁ܥܐ ܗ_ܘܐ ܠܗ ܦ݁ܠܥܐ ܕ݁ܢܱܫܠܡܻܝܘܗ_ܝ
Matthew 26:17 ܒ݁ܝܱܘܡܐ ܕ݁ܝܢ ܩܱܕ݂ܡܝܐ ܕ݁ܦ݂ܱܛܻܝܪܐ ܩܪܒ݂ܘ ܬܱ݁ܠܡܻܝܕ݂ܐ ܠܘܬ݂ ܝܫܘܥ ܘܐܡܱܪܘ ܠܗ ܐܱܝܟ݁ܐ ܨܒ݂ܐ ܐܱܢ_ܬ݁ ܕܱ݁ܢܛܱܝܒ݂ ܠܟ݂ ܕ݁ܬ݂ܠܥܱܣ ܦ݁ܨܚܐ
Matthew 26:18 ܗܘ ܕ݁ܝܢ ܐܡܱܪ ܠܗܘܢ ܙܠܘ ܠܱܡܕ݂ܻܝܢ_ܬ݁ܐ ܠܘܬ݂ ܦ݁ܠܢ ܘܐܡܱܪܘ ܠܗ ܪܱܒܱ݁ܢ ܐܡܱܪ ܙܱܒ݂ܢܝ ܡܛܐ ܠܗ ܠܘܬ݂ܟ݂ ܥܒ݂ܕ݂ ܐ_ܢܐ ܦ݁ܨܚܐ ܥܱܡ ܬܱ݁ܠܡܻܝܕ݂ܱܝ
Matthew 26:19 ܘܬ݂ܱܠܡܻܝܕ݂ܱܘܗ_ܝ ܥܒ݂ܱܕ݂ܘ ܐܱܝܟܱ݁ܢܐ ܕܱ݁ܦ݂ܩܱܕ݂ ܠܗܘܢ ܝܫܘܥ ܘܛܱܝܒ݂ܘ ܦ݁ܨܚܐ
Matthew 26:20 ܘܟ݂ܱܕ݂ ܗܘܐ ܪܱܡܫܐ ܣܡܻܝܟ݂ ܗܘܐ ܥܱܡ ܬ݁ܪܥܣܱܪ ܬܱ݁ܠܡܻܝܕ݂ܱܘܗ_ܝ
Matthew 26:21 ܘܟ݂ܱܕ݂ ܠܥܣܻܝܢ ܐܡܱܪ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܚܱܕ݂ ܡܢܟ݂ܘܢ ܡܱܫܠܡ ܠܻܝ
Matthew 26:22 ܘܟ݂ܪܝܱܬ݂ ܠܗܘܢ ܛܒ݂ ܘܫܱܪܻܝܘ ܠܡܻܐܡܱܪ ܠܗ ܚܱܕ݂ ܚܱܕ݂ ܡܢܗܘܢ ܠܡܐ ܐܢܐ ܡܪܝ
Matthew 26:23 ܗܘ ܕ݁ܝܢ ܥܢܐ ܘܐܡܱܪ ܡܱܢ ܕ݁ܨܒ݂ܱܥ ܐܻܝܕ݂ܗ ܥܱܡܝ ܒ݁ܠܱܓ݁ܬ݂ܐ ܗܘ ܢܱܫܠܡܱܢܝ
Matthew 26:24 ܘܱܒ݂ܪܗ ܕ݁ܐ_ܢܫܐ ܐܙܠ ܐܱܝܟܱ݁ܢܐ ܕܱ݁ܟ݂ܬ݂ܻܝܒ݂ ܥܠܱܘܗ_ܝ ܘܝ ܠܗ ܕ݁ܝܢ ܠܓ݂ܱܒ݂ܪܐ ܗܱܘ ܕ݁ܒ݂ܻܐܝܕ݂ܗ ܒ݁ܪܗ ܕ݁ܐ_ܢܫܐ ܡܫܬ݁ܠܡ ܦܱ݁ܩܚ ܗ_ܘܐ ܠܗ ܠܓ݂ܱܒ݂ܪܐ ܗܱܘ ܐܠܘ ܠܐ ܐܬ݂ܻܝܠܕ݂
Matthew 26:25 ܥܢܐ ܝܻܗܘܕ݂ܐ ܡܱܫܠܡܢܐ ܘܐܡܱܪ ܕܱ݁ܠܡܐ ܐܢܐ ܗܘ ܪܱܒܻ݁ܝ ܐܡܱܪ ܠܗ ܝܫܘܥ ܐܱܢ_ܬ݁ ܐܡܱܪܬ݁
Matthew 26:26 ܟܱ݁ܕ݂ ܕ݁ܝܢ ܠܥܣܻܝܢ ܫܩܱܠ ܝܫܘܥ ܠܱܚܡܐ ܘܒ݂ܱܪܟ݂ ܘܱܩܨܐ ܘܝܱܗ_ܒ݂ ܠܬ݂ܱܠܡܻܝܕ݂ܱܘܗ_ܝ ܘܐܡܱܪ ܣܱܒ݂ܘ ܐܱܟ݂ܘܠܘ ܗܢܱܘ ܦܱ݁ܓ݂ܪܝ
Matthew 26:27 ܘܱܫܩܱܠ ܟ݁ܣܐ ܘܱܐܘܕܻ݁ܝ ܘܝܱܗ_ܒ݂ ܠܗܘܢ ܘܐܡܱܪ ܣܱܒ݂ܘ ܐܫܬܱ݁ܘ ܡܢܗ ܟ݁ܠܟ݂ܘܢ
Matthew 26:28 ܗܢܱܘ ܕ݁ܡܝ ܕ݁ܕ݂ܻܝܱܬ݂ܻܩܻܐ ܚܱܕ݂_ܬ݂ܐ ܕܱ݁ܚܠܦ݂ ܣܱܓܻ݁ܝܐܐ ܡܬ݂ܐܫܕ݂ ܠܫܘܒ݂ܩܢܐ ܕܱ݁ܚܛܗܐ
Matthew 26:29 ܐܡܱܪ ܐ_ܢܐ ܠܟ݂ܘܢ ܕ݁ܝܢ ܕ݁ܠܐ ܐܫܬ݁ܐ ܡܢ ܗܫܐ ܡܢ ܗܢܐ ܝܱܠܕ݁ܐ ܕܱ݁ܓ݂ܦ݂ܬ݁ܐ ܥܕ݂ܱܡܐ ܠܝܱܘܡܐ ܕ݁ܒ݂ܗ ܐܫܬ݁ܝܘܗ_ܝ ܥܱܡܟ݂ܘܢ ܚܱܕ݂_ܬ݂ܐ ܒ݁ܡܱܠܟ݁ܘܬ݂ܗ ܕ݁ܐܒ݂ܝ
Matthew 26:30 ܘܫܱܒܱ݁ܚܘ ܘܱܢܦ݂ܱܩܘ ܠܛܘܪ ܙܱܝܬ݁ܐ
Matthew 26:31 ܗܝܕ݁ܝܢ ܐܡܱܪ ܠܗܘܢ ܝܫܘܥ ܐܱܢ_ܬ݁ܘܢ ܟ݁ܠܟ݂ܘܢ ܬ݁ܬ݂ܟܱ݁ܫܠܘܢ ܒܻ݁ܝ ܒ݁ܗܢܐ ܠܻܠܝܐ ܟ݁ܬ݂ܻܝܒ݂ ܓ݁ܝܪ ܕ݁ܐܡܚܐ ܠܪܥܝܐ ܘܢܬ݂ܒܱ݁ܕ݁ܪܘܢ ܥܪܒ݁ܐ ܕ݁ܥܢܗ
Matthew 26:32 ܡܢ ܒ݁ܬ݂ܱܪ ܕ݁ܩܐܡ ܐ_ܢܐ ܕ݁ܝܢ ܩܕ݂ܡ ܐ_ܢܐ ܠܟ݂ܘܢ ܠܱܓ݂ܠܻܝܠܐ
Matthew 26:33 ܥܢܐ ܟܻ݁ܐܦ݂ܐ ܘܐܡܱܪ ܠܗ ܐܦ݂ܢ ܟ݁ܠܢܫ ܢܬ݂ܟ݁ܫܠ ܒ݁ܟ݂ ܐܢܐ ܡܬ݂ܘܡ ܠܐ ܐܬ݂ܟ݁ܫܠ ܒ݁ܟ݂
Matthew 26:34 ܐܡܱܪ ܠܗ ܝܫܘܥ ܐܱܡܻܝܢ ܐܡܱܪ ܐ_ܢܐ ܠܟ݂ ܕܱ݁ܒ݂ܗܢܐ ܠܻܠܝܐ ܩܕ݂ܡ ܕ݁ܢܩܪܐ ܬܱ݁ܪܢܓ݂ܠܐ ܬ݁ܠܬ݂ ܙܱܒ݂ܢܻܝܢ ܬ݁ܟ݂ܦ݁ܘܪ ܒܻ݁ܝ
Matthew 26:35 ܐܡܱܪ ܠܗ ܟܻ݁ܐܦ݂ܐ ܐܢ ܢܗܘܐ ܠܻܝ ܠܱܡܡܬ݂ ܥܱܡܟ݂ ܠܐ ܐܟ݂ܦ݁ܘܪ ܒ݁ܟ݂ ܘܗܟ݂ܘܬ݂ ܐܦ݂ ܟ݁ܠܗܘܢ ܬܱ݁ܠܡܻܝܕ݂ܐ ܐܡܱܪܘ
Matthew 26:36 ܗܝܕ݁ܝܢ ܐܬ݂ܐ ܥܱܡܗܘܢ ܝܫܘܥ ܠܕ݂ܘܟ݁ܬ݂ܐ ܕ݁ܡܬ݂ܩܱܪܝܐ ܓ݁ܕ݁ܣܻܡܱܢ ܘܐܡܱܪ ܠܬ݂ܱܠܡܻܝܕ݂ܱܘܗ_ܝ ܬ݁ܒ݂ܘ ܗܪܟ݁ܐ ܥܱܕ݂ ܐܻܙܱܠ ܐܨܱܠܐ
Matthew 26:37 ܘܱܕ݂ܒ݂ܱܪ ܠܟ݂ܻܐܦ݂ܐ ܘܠܱܬ݂ܪܱܝܗܘܢ ܒ݁ܢܱܝ ܙܱܒ݂ܕ݂ܱܝ ܘܫܱܪܻܝ ܠܡܬ݂ܟ݁ܡܪܘ ܘܱܠܡܬ݂ܥܩܘ
Matthew 26:38 ܘܐܡܱܪ ܠܗܘܢ ܟܱ݁ܪܝܐ ܗ_ܝ ܠܗ ܠܢܱܦ݂ܫܝ ܥܕ݂ܱܡܐ ܠܡܱܘܬ݁ܐ ܩܱܘܱܘ ܠܻܝ ܗܪܟ݁ܐ ܘܱܫܗܱܪܘ ܥܱܡܝ
Matthew 26:39 ܘܱܦ݂ܪܱܩ ܩܱܠܻܝܠ ܘܱܢܦ݂ܱܠ ܥܱܠ ܐܱܦܱ݁ܘܗ_ܝ ܘܱܡܨܱܠܐ ܗ_ܘܐ ܘܐܡܱܪ ܐܒ݂ܝ ܐܢ ܡܫܟ݁ܚܐ ܢܥܒ݁ܪܱܢܝ ܟ݁ܣܐ ܗܢܐ ܒ݁ܪܱܡ ܠܐ ܐܱܝܟ݂ ܕ݁ܐܢܐ ܨܒ݂ܐ ܐ_ܢܐ ܐܠܐ ܐܱܝܟ݂ ܕܱ݁ܐܢ_ܬ݁
Matthew 26:40 ܘܐܬ݂ܐ ܠܘܬ݂ ܬܱ݁ܠܡܻܝܕ݂ܱܘܗ_ܝ ܘܐܫܟܱ݁ܚ ܐܢܘܢ ܟܱ݁ܕ݂ ܕܱ݁ܡܟܻ݁ܝܢ ܘܐܡܱܪ ܠܟ݂ܻܐܦ݂ܐ ܗܟ݂ܱܢܐ ܠܐ ܐܫܟܱ݁ܚܬ݁ܘܢ ܚܕ݂ܐ ܫܥܐ ܕ݁ܬ݂ܫܗܪܘܢ ܥܱܡܝ
Matthew 26:41 ܐܬ݁ܬ݁ܥܻܝܪܘ ܘܨܱܠܱܘ ܕ݁ܠܐ ܬ݁ܥܠܘܢ ܠܢܣܝܘܢܐ ܪܘܚܐ ܡܛܱܝܒ݂ܐ ܦܱ݁ܓ݂ܪܐ ܕ݁ܝܢ ܟ݁ܪܻܝܗ
Matthew 26:42 ܬ݁ܘܒ݂ ܐܙܱܠ ܕ݁ܬ݂ܱܪܬ݁ܝܢ ܙܱܒ݂ܢܻܝܢ ܨܱܠܻܝ ܘܐܡܱܪ ܐܒ݂ܝ ܐܢ ܠܐ ܡܫܟܱ݁ܚ ܗܢܐ ܟ݁ܣܐ ܕ݁ܢܥܒܱ݁ܪ ܐܠܐ ܐܢ ܐܫܬܻ݁ܝܬ݂ܗ ܢܗܘܐ ܨܒ݂ܝܢܟ݂
Matthew 26:43 ܘܐܬ݂ܐ ܬ݁ܘܒ݂ ܐܫܟܱ݁ܚ ܐܢܘܢ ܟܱ݁ܕ݂ ܕܱ݁ܡܟܻ݁ܝܢ ܥܱܝܢܱܝܗܘܢ ܓ݁ܝܪ ܝܱܩܻܝܪܢ ܗ_ܘܱܝ
Matthew 26:44 ܘܱܫܒ݂ܱܩ ܐܢܘܢ ܘܐܙܱܠ ܬ݁ܘܒ݂ ܨܱܠܻܝ ܕܱ݁ܬ݂ܠܬ݂ ܙܱܒ݂ܢܻܝܢ ܘܠܗ ܠܡܠܬ݂ܐ ܐܡܱܪ
Matthew 26:45 ܗܝܕ݁ܝܢ ܐܬ݂ܐ ܠܘܬ݂ ܬܱ݁ܠܡܻܝܕ݂ܱܘܗ_ܝ ܘܐܡܱܪ ܠܗܘܢ ܕ݁ܡܱܟ݂ܘ ܡܟܻ݁ܝܠ ܘܐܬ݁ܬ݁ܢܻܝܚܘ ܗܐ ܡܛܬ݂ ܫܥܬ݂ܐ ܘܱܒ݂ܪܗ ܕ݁ܐ_ܢܫܐ ܡܫܬ݁ܠܡ ܒܻ݁ܐܝܕ݂ܱܝܗܘܢ ܕ݁ܚܱܛܝܐ
Matthew 26:46 ܩܘܡܘ ܢܻܐܙܱܠ ܗܐ ܡܛܐ ܗܱܘ ܕ݁ܡܱܫܠܡ ܠܻܝ
Matthew 26:47 ܘܥܱܕ݂ ܗܘ ܡܡܱܠܠ ܗܐ ܝܻܗܘܕ݂ܐ ܡܱܫܠܡܢܐ ܚܱܕ݂ ܡܢ ܬ݁ܪܥܣܱܪܬ݁ܐ ܐܬ݂ܐ ܘܟ݂ܢܫܐ ܥܱܡܗ ܣܱܓܻ݁ܝܐܐ ܥܱܡ ܣܱܦ݂ܣܻܪܐ ܘܚܘܛܪܐ ܡܢ ܠܘܬ݂ ܪܱܒܱ݁ܝ ܟ݁ܗܢܐ ܘܩܱܫܻܝܫܐ ܕ݁ܥܱܡܐ
Matthew 26:48 ܘܝܱܗ_ܒ݂ ܗ_ܘܐ ܠܗܘܢ ܐܬ݂ܐ ܝܻܗܘܕ݂ܐ ܡܱܫܠܡܢܐ ܘܐܡܱܪ ܠܗܱܘ ܕ݁ܢܫܩ ܐ_ܢܐ ܗܘܝܘ ܠܗ ܐܱܚܘܕ݂ܘ
Matthew 26:49 ܘܡܚܕ݂ܐ ܩܪܒ݂ ܠܘܬ݂ ܝܫܘܥ ܘܐܡܱܪ ܫܠܡ ܪܱܒܻ݁ܝ ܘܢܱܫܩܗ
Matthew 26:50 ܗܘ ܕ݁ܝܢ ܝܫܘܥ ܐܡܱܪ ܠܗ ܥܱܠ ܗܝ ܕ݁ܐܬ݂ܱܝܬ݁ ܚܱܒ݂ܪܝ ܗܝܕ݁ܝܢ ܐܬ݂ܩܱܪܱܒ݂ܘ ܘܱܐܪܡܻܝܘ ܐܻܝܕ݂ܱܝܗܘܢ ܥܱܠ ܝܫܘܥ ܘܱܐܚܕ݁ܘܗ_ܝ
Matthew 26:51 ܘܗܐ ܚܱܕ݂ ܡܢ ܗܢܘܢ ܕ݁ܥܱܡ ܝܫܘܥ ܐܱܘܫܛ ܐܻܝܕ݂ܗ ܘܱܫܡܱܛ ܣܱܦ݂ܣܻܪܐ ܘܱܡܚܝܗ_ܝ ܠܥܱܒ݂ܕ݁ܗ ܕ݁ܪܱܒ݁ ܟ݁ܗܢܐ ܘܫܱܩܠܗ ܐܕ݂ܢܗ
Matthew 26:52 ܗܝܕ݁ܝܢ ܐܡܱܪ ܠܗ ܝܫܘܥ ܐܱܗܦ݁ܟ݂ ܣܱܦ݂ܣܻܪܐ ܠܕ݂ܘܟ݁ܬ݂ܗ ܟ݁ܠܗܘܢ ܓ݁ܝܪ ܗܢܘܢ ܕܱ݁ܢܣܱܒ݂ܘ ܣܱܝܦ݂ܐ ܒ݁ܣܱܝܦ݂ܐ ܢܡܘܬ݂ܘܢ
Matthew 26:53 ܐܱܘ ܣܒ݂ܱܪ ܐܱܢ_ܬ݁ ܕ݁ܠܐ ܡܫܟܱ݁ܚ ܐ_ܢܐ ܕ݁ܐܒ݂ܥܐ ܡܢ ܐܒ݂ܝ ܘܱܢܩܻܝܡ ܠܻܝ ܗܫܐ ܝܱܬܻ݁ܝܪ ܡܢ ܬܱ݁ܪܬܱ݁ܥܣܪܐ ܠܓ݂ܝܘܢܻܝܢ ܕ݁ܡܱܠܱܐܟ݂ܐ
Matthew 26:54 ܐܱܝܟܱ݁ܢܐ ܗܟ݂ܻܝܠ ܢܬ݂ܡܱܠܘܢ ܟ݁ܬ݂ܒ݂ܐ ܕ݁ܗܟ݂ܱܢܐ ܘܠܐ ܕ݁ܢܗܘܐ
Matthew 26:55 ܒ݁ܗܝ ܫܥܬ݂ܐ ܐܡܱܪ ܝܫܘܥ ܠܟ݂ܢܫܐ ܐܱܝܟ݂ ܕ݁ܥܱܠ ܓܱ݁ܝܣܐ ܢܦ݂ܱܩܬ݁ܘܢ ܒ݁ܣܱܦ݂ܣܻܪܐ ܘܱܒ݂ܚܘܛܪܐ ܕ݁ܬ݂ܐܚܕ݁ܘܢܢܝ ܟ݁ܠܝܘܡ ܠܘܬ݂ܟ݂ܘܢ ܒ݁ܗܱܝܟ݁ܠܐ ܝܬ݂ܒ݂ ܗ_ܘܻܝܬ݂ ܘܡܱܠܦ݂ ܘܠܐ ܐܚܱܕ݁ܬ݁ܘܢܢܝ
Matthew 26:56 ܗܕ݂ܐ ܕ݁ܝܢ ܕܱ݁ܗܘܬ݂ ܕ݁ܢܬ݂ܡܱܠܘܢ ܟ݁ܬ݂ܒ݂ܐ ܕܱ݁ܢܒ݂ܻܝܐ ܗܝܕ݁ܝܢ ܬܱ݁ܠܡܻܝܕ݂ܐ ܟ݁ܠܗܘܢ ܫܱܒ݂ܩܘܗ_ܝ ܘܱܥܪܱܩܘ
Matthew 26:57 ܘܗܢܘܢ ܕܱ݁ܐܚܕ݁ܘܗ_ܝ ܠܝܫܘܥ ܐܱܘܒ݁ܠܘܗ_ܝ ܠܘܬ݂ ܩܱܝܦ݂ܐ ܪܱܒ݁ ܟ݁ܗܢܐ ܐܱܝܟ݁ܐ ܕ݁ܣܦ݂ܪܐ ܘܩܱܫܻܝܫܐ ܟ݁ܢܻܝܫܻܝܢ ܗ_ܘܱܘ
Matthew 26:58 ܫܡܥܘܢ ܕ݁ܝܢ ܟܻ݁ܐܦ݂ܐ ܐܙܠ ܗ_ܘܐ ܒ݁ܬ݂ܪܗ ܡܢ ܪܘܚܩܐ ܥܕ݂ܱܡܐ ܠܕ݂ܪܬ݁ܗ ܕ݁ܪܱܒ݁ ܟ݁ܗܢܐ ܘܥܱܠ ܝܻܬ݂ܒ݂ ܠܓ݂ܱܘ ܥܱܡ ܕܱ݁ܚܫܐ ܕ݁ܢܚܙܐ ܚܱܪܬ݂ܐ
Matthew 26:59 ܪܱܒܱ݁ܝ ܟ݁ܗܢܐ ܕ݁ܝܢ ܘܩܱܫܻܝܫܐ ܘܱܟ݂ܢܘܫܬ݁ܐ ܟ݁ܠܗ ܒ݁ܥܝܢ ܗ_ܘܱܘ ܥܱܠ ܝܫܘܥ ܣܗܕ݁ܐ ܐܱܝܟ݂ ܕܱ݁ܢܡܻܝܬ݂ܘܢܝܗ_ܝ
Matthew 26:60 ܘܠܐ ܐܫܟܱ݁ܚܘ ܘܐܬ݂ܱܘ ܣܱܓܻ݁ܝܐܐ ܣܗܕ݁ܐ ܕ݁ܫܘܩܪܐ ܐ_ܚܪܝܱܬ݂ ܕ݁ܝܢ ܩܪܒ݂ܘ ܬ݁ܪܝܢ
Matthew 26:61 ܘܐܡܪܻܝܢ ܗܢܐ ܐܡܱܪ ܕ݁ܡܫܟܱ݁ܚ ܐ_ܢܐ ܕ݁ܐܫܪܐ ܗܱܝܟ݁ܠܐ ܕܱ݁ܐܠܗܐ ܘܠܱܬ݂ܠܬ݂ܐ ܝܱܘܡܻܝܢ ܐܒ݂ܢܝܘܗ_ܝ
Matthew 26:62 ܘܩܡ ܪܱܒ݁ ܟ݁ܗܢܐ ܘܐܡܱܪ ܠܗ ܠܐ ܡܕ݁ܡ ܡܦ݂ܱܢܐ ܐܱܢ_ܬ݁ ܦ݁ܬ݂ܓ݂ܡܐ ܡܢܐ ܡܱܣܗܕ݂ܻܝܢ ܥܠܱܝܟ݁ ܗܠܝܢ
Matthew 26:63 ܝܫܘܥ ܕ݁ܝܢ ܫܱܬܻ݁ܝܩ ܗ_ܘܐ ܘܱܥܢܐ ܪܱܒ݁ ܟ݁ܗܢܐ ܘܐܡܱܪ ܠܗ ܡܱܘܡܐ ܐ_ܢܐ ܠܟ݂ ܒܱ݁ܐܠܗܐ ܚܱܝܐ ܕ݁ܬ݂ܻܐܡܱܪ ܠܱܢ ܐܢ ܐܱܢ_ܬ݁ ܗ_ܘ ܡܫܻܝܚܐ ܒ݁ܪܗ ܕܱ݁ܐܠܗܐ
Matthew 26:64 ܐܡܱܪ ܠܗ ܝܫܘܥ ܐܱܢ_ܬ݁ ܐܡܱܪܬ݁ ܐܡܱܪܢܐ ܠܟ݂ܘܢ ܕ݁ܝܢ ܕ݁ܡܢ ܗܫܐ ܬ݁ܚܙܘܢܝܗ_ܝ ܠܱܒ݂ܪܗ ܕ݁ܐ_ܢܫܐ ܕ݁ܝܬ݂ܒ݂ ܡܢ ܝܱܡܻܝܢܐ ܕ݁ܚܱܝܠܐ ܘܐܬ݂ܐ ܥܱܠ ܥܢܢܱܝ ܫܡܱܝܐ
Matthew 26:65 ܗܝܕ݁ܝܢ ܪܱܒ݁ ܟ݁ܗܢܐ ܨܱܪܻܝ ܡܐܢܱܘܗ_ܝ ܘܐܡܱܪ ܗܐ ܓܱ݁ܕ݁ܦ݂ ܡܢܐ ܡܟܻ݁ܝܠ ܡܬ݂ܒ݁ܥܝܢ ܠܱܢ ܣܗܕ݁ܐ ܗܐ ܗܫܐ ܫܡܱܥܬ݁ܘܢ ܓ݁ܘܕ݁ܦ݂ܗ
Matthew 26:66 ܡܢܐ ܨܒ݂ܝܢ ܐܢ_ܬ݁ܘܢ ܥܢܱܘ ܘܐܡܪܻܝܢ ܚܱܝܒ݂ ܗ_ܘ ܡܱܘܬ݁ܐ
Matthew 26:67 ܗܝܕ݁ܝܢ ܪܱܩܘ ܒܱ݁ܐܦܱ݁ܘܗ_ܝ ܘܱܡܩܱܦ݁ܚܻܝܢ ܗ_ܘܱܘ ܠܗ ܐ_ܚܪܢܐ ܕ݁ܝܢ ܡܚܝܢ ܗ_ܘܱܘ ܠܗ
Matthew 26:68 ܘܐܡܪܻܝܢ ܐܬ݂ܢܱܒ݁ܐ ܠܱܢ ܡܫܻܝܚܐ ܡܱܢܘ ܗܱܘ ܕܱ݁ܡܚܟ݂
Matthew 26:69 ܟܻ݁ܐܦ݂ܐ ܕ݁ܝܢ ܝܬ݂ܒ݂ ܗ_ܘܐ ܠܒ݂ܱܪ ܒ݁ܕ݂ܪܬ݁ܐ ܘܩܪܒܱ݁ܬ݂ ܠܘܬ݂ܗ ܐܱܡܬ݂ܐ ܚܕ݂ܐ ܘܐܡܪܐ ܠܗ ܐܦ݂ ܐܱܢ_ܬ݁ ܥܱܡ ܝܫܘܥ ܗ_ܘܱܝܬ݁ ܢܨܪܝܐ
Matthew 26:70 ܗܘ ܕ݁ܝܢ ܟ݁ܦ݂ܱܪ ܩܕ݂ܡ ܟ݁ܠܗܘܢ ܘܐܡܱܪ ܠܐ ܝܕ݂ܱܥ ܐ_ܢܐ ܡܢܐ ܐܡܪܐ ܐܱܢ_ܬ݁ܝ
Matthew 26:71 ܘܟ݂ܱܕ݂ ܢܦ݂ܱܩ ܠܣܦ݁ܐ ܚܙܬ݂ܗ ܐ_ܚܪܻܬ݂ܐ ܘܐܡܪܐ ܠܗܘܢ ܕ݁ܬ݂ܱܡܢ ܗ_ܘܐ ܐܦ݂ ܗܢܐ ܥܱܡ ܝܫܘܥ ܢܨܪܝܐ
Matthew 26:72 ܘܬ݂ܘܒ݂ ܟ݁ܦ݂ܱܪ ܒ݁ܡܱܘܡܬ݂ܐ ܕ݁ܠܐ ܝܕ݂ܱܥ ܐ_ܢܐ ܠܗ ܠܓ݂ܱܒ݂ܪܐ
Matthew 26:73 ܡܢ ܒ݁ܬ݂ܱܪ ܩܱܠܻܝܠ ܕ݁ܝܢ ܩܪܒ݂ܘ ܗܢܘܢ ܕ݁ܩܝܡܻܝܢ ܘܐܡܱܪܘ ܠܟ݂ܻܐܦ݂ܐ ܫܱܪܻܝܪܐܝܻܬ݂ ܐܦ݂ ܐܱܢ_ܬ݁ ܡܢܗܘܢ ܐܱܢ_ܬ݁ ܐܦ݂ ܡܱܡܠ_ܠܟ݂ ܓ݁ܝܪ ܡܱܘܕܱ݁ܥ ܠܟ݂
Matthew 26:74 ܗܝܕ݁ܝܢ ܫܱܪܻܝ ܠܡܱܚܪܡܘ ܘܱܠܡܻܐܡܐ ܕ݁ܠܐ ܝܕ݂ܱܥܢܐ ܠܗ ܠܓ݂ܱܒ݂ܪܐ ܘܒ݂ܗ ܒ݁ܫܥܬ݂ܐ ܩܪܐ ܬܱ݁ܪܢܓ݂ܠܐ
Matthew 26:75 ܘܐܬ݁ܕ݁ܟ݂ܱܪ ܟܻ݁ܐܦ݂ܐ ܡܠܬ݂ܐ ܕ݁ܝܫܘܥ ܕ݁ܐܡܱܪ ܠܗ ܕܱ݁ܩܕ݂ܡ ܕ݁ܢܩܪܐ ܬܱ݁ܪܢܓ݂ܠܐ ܬ݁ܠܬ݂ ܙܱܒ݂ܢܻܝܢ ܬ݁ܟ݂ܦ݁ܘܪ ܒܻ݁ܝ ܘܱܢܦ݂ܱܩ ܠܒ݂ܱܪ ܒ݁ܟ݂ܐ ܡܱܪܻܝܪܐܝܻܬ݂
Matthew 27:1 ܟܱ݁ܕ݂ ܕ݁ܝܢ ܗܘܐ ܨܱܦ݂ܪܐ ܡܠܟ݁ܐ ܢܣܱܒ݂ܘ ܥܱܠ ܝܫܘܥ ܟ݁ܠܗܘܢ ܪܱܒܱ݁ܝ ܟ݁ܗܢܐ ܘܩܱܫܻܝܫܐ ܕ݁ܥܱܡܐ ܐܱܝܟ݂ ܕܱ݁ܢܡܻܝܬ݂ܘܢܝܗ_ܝ
Matthew 27:2 ܘܱܐܣܪܘܗ_ܝ ܘܱܐܘܒ݁ܠܘܗ_ܝ ܘܱܐܫܠܡܘܗ_ܝ ܠܦܻ݁ܝܠܱܛܘܣ ܗܻܓ݂ܡܘܢܐ
Matthew 27:3 ܗܝܕ݁ܝܢ ܝܻܗܘܕ݂ܐ ܡܱܫܠܡܢܐ ܟܱ݁ܕ݂ ܚܙܐ ܕ݁ܐܬ݂ܚܱܝܱܒ݂ ܝܫܘܥ ܐܬ݁ܬ݁ܘܻܝ ܘܐܙܱܠ ܐܱܗܦ݁ܟ݂ ܗܠܝܢ ܬ݁ܠܬ݂ܻܝܢ ܕ݁ܟ݂ܣܦ݁ܐ ܠܪܱܒܱ݁ܝ ܟ݁ܗܢܐ ܘܱܠܩܱܫܻܝܫܐ
Matthew 27:4 ܘܐܡܱܪ ܚܛܻܝܬ݂ ܕܱ݁ܐܫܠܡܬ݂ ܕ݁ܡܐ ܙܱܟ݁ܝܐ ܗܢܘܢ ܕ݁ܝܢ ܐܡܱܪܘ ܠܗ ܠܱܢ ܡܐ ܠܱܢ ܐܱܢ_ܬ݁ ܝܕ݂ܱܥ ܐܱܢ_ܬ݁
Matthew 27:5 ܘܱܫܕ݂ܝܗ_ܝ ܟ݁ܣܦ݁ܐ ܒ݁ܗܱܝܟ݁ܠܐ ܘܫܱܢܻܝ ܘܐܙܱܠ ܚܢܱܩ ܢܱܦ݂ܫܗ
Matthew 27:6 ܪܱܒܱ݁ܝ ܟ݁ܗܢܐ ܕ݁ܝܢ ܫܱܩܠܘܗ_ܝ ܠܟ݂ܣܦ݁ܐ ܘܐܡܱܪܘ ܠܐ ܫܱܠܻܝܛ ܕ݁ܢܱܪܡܝܘܗ_ܝ ܒ݁ܝܬ݂ ܩܘܪܒ݁ܢܐ ܡܛܠ ܕ݁ܛܻܝܡܱܝ ܕ݁ܡܐ ܗܘ
Matthew 27:7 ܘܱܢܣܱܒ݂ܘ ܡܠܟ݁ܐ ܘܱܙܒ݂ܱܢܘ ܒ݁ܗ ܐܓ݂ܘܪܣܗ ܕ݁ܦ݂ܱܚܪܐ ܠܒ݂ܝܬ݂ ܩܒ݂ܘܪܐ ܕܱ݁ܐܟ݂ܣܢܝܐ
Matthew 27:8 ܡܛܠ ܗܢܐ ܐܬ݂ܩܪܻܝ ܐܓ݂ܘܪܣܐ ܗܱܘ ܩܪܻܝܬ݂ܐ ܕܱ݁ܕ݂ܡܐ ܥܕ݂ܱܡܐ ܠܝܱܘܡܢܐ
Matthew 27:9 ܗܝܕ݁ܝܢ ܐܬ݂ܡܱܠܻܝ ܡܕ݁ܡ ܕ݁ܐܬ݂ܐܡܱܪ ܒ݁ܝܱܕ݂ ܢܒ݂ܻܝܐ ܕ݁ܐܡܱܪ ܕ݁ܢܣܒ݁ܬ݂ ܬ݁ܠܬ݂ܻܝܢ ܕ݁ܟ݂ܣܦ݁ܐ ܕ݁ܡܱܘܗ_ܝ ܕ݁ܝܱܩܻܝܪܐ ܕ݁ܩܱܨܘ ܡܢ ܒ݁ܢܱܝ ܐܻܝܣܪܝܠ
Matthew 27:10 ܘܝܗܒ݁ܬ݂ ܐܢܘܢ ܠܐܓ݂ܘܪܣܗ ܕ݁ܦ݂ܱܚܪܐ ܐܱܝܟ݂ ܕܱ݁ܦ݂ܩܱܕ݂ ܠܻܝ ܡܪܝܐ
Matthew 27:11 ܗܘ ܕ݁ܝܢ ܝܫܘܥ ܩܡ ܩܕ݂ܡ ܗܻܓ݂ܡܘܢܐ ܘܫܱܐܠܗ ܗܻܓ݂ܡܘܢܐ ܘܐܡܱܪ ܠܗ ܐܱܢ_ܬ݁ ܗ_ܘ ܡܱܠܟ݁ܐ ܕܻ݁ܝܗܘܕ݂ܝܐ ܐܡܱܪ ܠܗ ܝܫܘܥ ܐܱܢ_ܬ݁ ܐܡܱܪܬ݁
Matthew 27:12 ܘܟ݂ܱܕ݂ ܐܟ݂ܠܻܝܢ ܗ_ܘܱܘ ܩܱܪܨܱܘܗ_ܝ ܪܱܒܱ݁ܝ ܟ݁ܗܢܐ ܘܩܱܫܻܝܫܐ ܡܕ݁ܡ ܦ݁ܬ݂ܓ݂ܡܐ ܗܘ ܠܐ ܦܱ݁ܢܻܝ
Matthew 27:13 ܗܝܕ݁ܝܢ ܐܡܱܪ ܠܗ ܦܻ݁ܝܠܱܛܘܣ ܠܐ ܫܡܱܥ ܐܱܢ_ܬ݁ ܟ݁ܡܐ ܡܱܣܗܕ݂ܻܝܢ ܥܠܱܝܟ݁
Matthew 27:14 ܘܠܐ ܝܱܗ_ܒ݂ ܠܗ ܦ݁ܬ݂ܓ݂ܡܐ ܘܠܐ ܒܱ݁ܚܕ݂ܐ ܡܠܐ ܘܥܱܠ ܗܕ݂ܐ ܐܬ݁ܕܱ݁ܡܱܪ ܛܒ݂
Matthew 27:15 ܒ݁ܟ݂ܠ ܥܻܐܕ݂ܐ ܕ݁ܝܢ ܡܥܕ݂ ܗ_ܘܐ ܗܻܓ݂ܡܘܢܐ ܕ݁ܢܫܪܐ ܐܱܣܻܝܪܐ ܚܱܕ݂ ܠܥܱܡܐ ܐܱܝܢܐ ܕ݁ܗܢܘܢ ܨܒ݂ܝܢ ܗ_ܘܱܘ
Matthew 27:16 ܐܱܣܻܝܪ ܗ_ܘܐ ܠܗܘܢ ܕ݁ܝܢ ܐܱܣܻܝܪܐ ܝܻܕ݂ܻܝܥܐ ܕ݁ܡܬ݂ܩܪܐ ܒܱ݁ܪ-ܐܱܒܱ݁ܐ
Matthew 27:17 ܘܟ݂ܱܕ݂ ܟ݁ܢܻܝܫܻܝܢ ܐܡܱܪ ܠܗܘܢ ܦܻ݁ܝܠܱܛܘܣ ܠܡܱܢ ܨܒ݂ܝܢ ܐܢ_ܬ݁ܘܢ ܕ݁ܐܫܪܐ ܠܟ݂ܘܢ ܠܒ݂ܱܪ-ܐܱܒܱ݁ܐ ܐܱܘ ܠܝܫܘܥ ܕ݁ܡܬ݂ܩܪܐ ܡܫܻܝܚܐ
Matthew 27:18 ܝܕ݂ܱܥ ܗ_ܘܐ ܓ݁ܝܪ ܦܻ݁ܝܠܱܛܘܣ ܕ݁ܡܢ ܚܣܡܐ ܐܱܫܠܡܘܗ_ܝ
Matthew 27:19 ܟܱ݁ܕ݂ ܝܻܬ݂ܒ݂ ܕ݁ܝܢ ܗܻܓ݂ܡܘܢܐ ܥܱܠ ܒܻ݁ܝܡ ܕܻ݁ܝܠܗ ܫܠܚܱܬ݂ ܠܗ ܐܱܢ_ܬ݁ܬ݂ܗ ܘܐܡܪܐ ܠܗ ܠܐ ܠܟ݂ ܘܱܠܗܱܘ ܙܱܕܻ݁ܝܩܐ ܣܱܓܻ݁ܝ ܓ݁ܝܪ ܚܫܬ݂ ܒ݁ܚܠܡܝ ܝܱܘܡܢܐ ܡܛܠܬ݂ܗ
Matthew 27:20 ܪܱܒܱ݁ܝ ܟ݁ܗܢܐ ܕ݁ܝܢ ܘܩܱܫܻܝܫܐ ܐܱܦܻ݁ܝܣܘ ܠܟ݂ܢܫܐ ܕ݁ܢܫܐܠܘܢ ܠܒ݂ܱܪ-ܐܱܒܱ݁ܐ ܠܝܫܘܥ ܕ݁ܝܢ ܕ݁ܢܱܘܒ݁ܕ݂ܘܢ
Matthew 27:21 ܘܱܥܢܐ ܗܻܓ݂ܡܘܢܐ ܘܐܡܱܪ ܠܗܘܢ ܠܡܱܢ ܨܒ݂ܝܢ ܐܢ_ܬ݁ܘܢ ܕ݁ܐܫܪܐ ܠܟ݂ܘܢ ܡܢ ܬ݁ܪܱܝܗܘܢ ܗܢܘܢ ܕ݁ܝܢ ܐܡܱܪܘ ܠܒ݂ܱܪ-ܐܱܒܱ݁ܐ
Matthew 27:22 ܐܡܱܪ ܠܗܘܢ ܦܻ݁ܝܠܱܛܘܣ ܘܱܠܝܫܘܥ ܕ݁ܡܬ݂ܩܪܐ ܡܫܻܝܚܐ ܡܢܐ ܐܥܒ݁ܕ݂ ܠܗ ܐܡܪܻܝܢ ܟ݁ܠܗܘܢ ܢܙܕ݁ܩܦ݂
Matthew 27:23 ܐܡܱܪ ܠܗܘܢ ܗܻܓ݂ܡܘܢܐ ܡܢܐ ܓ݁ܝܪ ܕ݁ܒ݂ܻܝܫ ܥܒ݂ܱܕ݂ ܗܢܘܢ ܕ݁ܝܢ ܝܱܬܻ݁ܝܪܐܝܻܬ݂ ܩܥܱܘ ܘܐܡܱܪܘ ܢܙܕ݁ܩܦ݂
Matthew 27:24 ܦܻ݁ܝܠܱܛܘܣ ܕ݁ܝܢ ܟܱ݁ܕ݂ ܚܙܐ ܕ݁ܡܕ݁ܡ ܠܐ ܡܱܘܬܱ݁ܪ ܐܠܐ ܝܱܬܻ݁ܝܪܐܝܻܬ݂ ܪܱܘܒ݁ܐ ܗܘܐ ܫܩܱܠ ܡܱܝܐ ܐܱܫܻܝܓ݂ ܐܻܝܕ݂ܱܘܗ_ܝ ܠܥܻܝܢ ܟ݁ܢܫܐ ܘܐܡܱܪ ܡܚܱܣܱܝ ܐ_ܢܐ ܡܢ ܕ݁ܡܗ ܕ݁ܗܢܐ ܙܱܕܻ݁ܝܩܐ ܐܱܢ_ܬ݁ܘܢ ܬ݁ܕ݁ܥܘܢ
Matthew 27:25 ܘܱܥܢܱܘ ܟ݁ܠܗ ܥܱܡܐ ܘܐܡܱܪܘ ܕ݁ܡܗ ܥܠܱܝܢ ܘܥܱܠ ܒ݁ܢܱܝܢ
Matthew 27:26 ܗܝܕ݁ܝܢ ܫܪܐ ܠܗܘܢ ܠܒ݂ܱܪ-ܐܱܒܱ݁ܐ ܘܢܱܓ݁ܕ݂ ܒܱ݁ܦ݂ܪܓ݂ܠܐ ܠܝܫܘܥ ܘܱܐܫܠܡܗ ܕ݁ܢܙܕ݁ܩܦ݂
Matthew 27:27 ܗܝܕ݁ܝܢ ܐܣܛܪܱܛܻܝܘܛܐ ܕ݁ܗܻܓ݂ܡܘܢܐ ܕܱ݁ܒ݂ܪܘܗ_ܝ ܠܝܫܘܥ ܠܱܦ݁ܪܛܘܪܻܝܢ ܘܱܟ݂ܢܱܫܘ ܥܠܱܘܗ_ܝ ܠܟ݂ܠܗ ܐܣܦܻ݁ܝܪ
Matthew 27:28 ܘܱܐܫܠܚܘܗ_ܝ ܘܱܐܠܒ݁ܫܘܗ_ܝ ܟ݂ܠܱܡܻܝܣ ܕܱ݁ܙܚܘܪܻܝܬ݂ܐ
Matthew 27:29 ܘܱܓ݂ܕ݂ܱܠܘ ܟ݁ܠܻܝܠܐ ܕ݁ܥܱܘܙܢܝܐ ܘܣܡܘ ܒ݁ܪܻܫܗ ܘܩܱܢܝܐ ܒ݁ܝܱܡܻܝܢܗ ܘܱܒ݂ܪܱܟ݂ܘ ܥܱܠ ܒ݁ܘܪܟܱ݁ܝܗܘܢ ܩܕ݂ܡܱܘܗ_ܝ ܘܱܡܒ݂ܱܙܚܻܝܢ ܗ_ܘܱܘ ܒ݁ܗ ܘܐܡܪܻܝܢ ܫܠܡ ܡܱܠܟ݁ܐ ܕܻ݁ܝܗܘܕ݂ܝܐ
Matthew 27:30 ܘܪܱܩܘ ܒ݁ܦܱ݁ܪܨܘܦ݁ܗ ܘܱܫܩܱܠܘ ܩܱܢܝܐ ܘܡܚܝܢ ܗ_ܘܱܘ ܠܗ ܥܱܠ ܪܻܫܗ
Matthew 27:31 ܘܟ݂ܱܕ݂ ܒܱ݁ܙܱܚܘ ܒ݁ܗ ܐܱܫܠܚܘܗ_ܝ ܟ݂ܠܱܡܻܝܣ ܘܱܐܠܒ݁ܫܘܗ_ܝ ܢܱܚܬܱ݁ܘܗ_ܝ ܘܱܐܘܒ݁ܠܘܗ_ܝ ܕ݁ܢܙܕ݁ܩܦ݂
Matthew 27:32 ܘܟ݂ܱܕ݂ ܢܦ݂ܩܻܝܢ ܐܫܟܱ݁ܚܘ ܓܱ݁ܒ݂ܪܐ ܩܘܪܻܝܢܝܐ ܕܱ݁ܫܡܗ ܫܡܥܘܢ ܠܗܢܐ ܫܱܚܱܪܘ ܕ݁ܢܫܩܘܠ ܙܩܻܝܦ݂ܗ
Matthew 27:33 ܘܐܬ݂ܱܘ ܠܕ݂ܘܟ݁ܬ݂ܐ ܕ݁ܡܬ݂ܩܱܪܝܐ ܓ݁ܓ݂ܘܠܬ݁ܐ ܗܝ ܕ݁ܡܬ݂ܦܱ݁ܫܩܐ ܩܱܪܩܱܦ݂ܬ݂ܐ
Matthew 27:34 ܘܝܱܗ_ܒ݂ܘ ܠܗ ܕ݁ܢܫܬ݁ܐ ܚܱܠܐ ܕܱ݁ܚܠܻܝܛ ܒܱ݁ܡܪܪܬ݁ܐ ܘܱܛܥܡ ܘܠܐ ܨܒ݂ܐ ܠܡܫܬ݁ܐ
Matthew 27:35 ܘܟ݂ܱܕ݂ ܙܱܩܦ݁ܘܗ_ܝ ܦܱ݁ܠܓ݂ܘ ܢܱܚܬܱ݁ܘܗ_ܝ ܒ݁ܦ݂ܣܐ
Matthew 27:36 ܘܝܬ݂ܒܻ݁ܝܢ ܗ_ܘܱܘ ܘܢܛܪܻܝܢ ܠܗ ܬܱ݁ܡܢ
Matthew 27:37 ܘܣܡܘ ܠܥܠ ܡܢ ܪܻܫܗ ܥܠܬ݂ܐ ܕ݁ܡܱܘܬ݁ܗ ܒܱ݁ܟ݂ܬ݂ܒ݂ܐ ܗܢܱܘ ܝܫܘܥ ܡܱܠܟ݁ܐ ܕܻ݁ܝܗܘܕ݂ܝܐ
Matthew 27:38 ܘܐܙܕ݁ܩܦ݂ܘ ܥܱܡܗ ܬ݁ܪܝܢ ܠܣܛܝܐ ܚܱܕ݂ ܡܢ ܝܱܡܻܝܢܗ ܘܚܱܕ݂ ܡܢ ܣܡܠܗ
Matthew 27:39 ܐܱܝܠܝܢ ܕ݁ܝܢ ܕ݁ܥܒ݂ܪܻܝܢ ܗ_ܘܱܘ ܡܓ݂ܱܕ݁ܦ݂ܻܝܢ ܗ_ܘܱܘ ܥܠܱܘܗ_ܝ ܘܱܡܢܻܝܕ݂ܻܝܢ ܪܻܫܱܝܗܘܢ
Matthew 27:40 ܘܐܡܪܻܝܢ ܣܬ݂ܱܪ ܗܱܝܟ݁ܠܐ ܘܒ݂ܢܐ ܠܗ ܠܱܬ݂ܠܬ݂ܐ ܝܱܘܡܻܝܢ ܦܱ݁ܨܐ ܢܱܦ݂ܫܟ݂ ܐܢ ܒ݁ܪܗ ܐܱܢ_ܬ݁ ܕܱ݁ܐܠܗܐ ܘܚܘܬ݂ ܡܢ ܙܩܻܝܦ݂ܐ
Matthew 27:41 ܗܟ݂ܘܬ݂ ܐܦ݂ ܪܱܒܱ݁ܝ ܟ݁ܗܢܐ ܡܒ݂ܱܙܚܻܝܢ ܗ_ܘܱܘ ܥܱܡ ܣܦ݂ܪܐ ܘܩܱܫܻܝܫܐ ܘܱܦ݂ܪܻܝܫܐ
Matthew 27:42 ܘܐܡܪܻܝܢ ܠܱܐ_ܚܪܢܐ ܐܱܚܻܝ ܢܱܦ݂ܫܗ ܠܐ ܡܫܟܱ݁ܚ ܠܡܱܚܝܘ ܐܢ ܡܱܠܟ݁ܗ ܗ_ܘ ܕܻ݁ܐܝܣܪܝܠ ܢܚܘܬ݂ ܗܫܐ ܡܢ ܙܩܻܝܦ݂ܐ ܘܱܢܗܱܝܡܢ ܒ݁ܗ
Matthew 27:43 ܬ݁ܟ݂ܻܝܠ ܥܱܠ ܐܱܠܗܐ ܢܦ݂ܪܩܻܝܘܗ_ܝ ܗܫܐ ܐܢ ܨܒ݂ܐ ܒ݁ܗ ܐܡܱܪ ܓ݁ܝܪ ܕܱ݁ܒ݂ܪܗ ܐ_ܢܐ ܕܱ݁ܐܠܗܐ
Matthew 27:44 ܗܟ݂ܘܬ݂ ܐܦ݂ ܓܱ݁ܝܣܐ ܗܢܘܢ ܕ݁ܐܙܕ݁ܩܦ݂ܘ ܥܱܡܗ ܡܚܱܣܕ݂ܻܝܢ ܗ_ܘܱܘ ܠܗ
Matthew 27:45 ܡܢ ܫܬ݂ ܫܥܻܝܢ ܕ݁ܝܢ ܗܘܐ ܚܫܘܟ݂ܐ ܥܱܠ ܟ݁ܠܗ ܐܱܪܥܐ ܥܕ݂ܱܡܐ ܠܫܥܐ ܬ݁ܫܱܥ
Matthew 27:46 ܘܠܱܐܦܱ݁ܝ ܬ݁ܫܱܥ ܫܥܻܝܢ ܩܥܐ ܝܫܘܥ ܒ݁ܩܠܐ ܪܡܐ ܘܐܡܱܪ ܐܻܝܠ ܐܻܝܠ ܠܡܢܐ ܫܒ݂ܱܩܬ݁ܢܝ
Matthew 27:47 ܐ_ܢܫܻܝܢ ܕ݁ܝܢ ܡܢ ܗܢܘܢ ܕ݁ܩܝܡܻܝܢ ܗ_ܘܱܘ ܬܱ݁ܡܢ ܟܱ݁ܕ݂ ܫܡܱܥܘ ܐܡܪܻܝܢ ܗ_ܘܱܘ ܗܢܐ ܠܻܐܠܻܝܐ ܩܪܐ
Matthew 27:48 ܘܒ݂ܗ ܒ݁ܫܥܬ݂ܐ ܪܗܛ ܚܱܕ݂ ܡܢܗܘܢ ܘܱܫܩܱܠ ܐܣܦ݂ܘܓ݁ܐ ܘܱܡܠܗ ܚܱܠܐ ܘܣܡܗ ܒ݁ܩܱܢܝܐ ܘܡܱܫܩܐ ܗ_ܘܐ ܠܗ
Matthew 27:49 ܫܱܪܟ݁ܐ ܕ݁ܝܢ ܐܡܪܻܝܢ ܗ_ܘܱܘ ܫܒ݂ܘܩܘ ܢܚܙܐ ܐܢ ܐܬ݂ܐ ܐܻܠܻܝܐ ܠܡܦ݂ܪܩܗ
Matthew 27:50 ܗܘ ܕ݁ܝܢ ܝܫܘܥ ܬ݁ܘܒ݂ ܩܥܐ ܒ݁ܩܠܐ ܪܡܐ ܘܱܫܒ݂ܱܩ ܪܘܚܗ
Matthew 27:51 ܘܡܚܕ݂ܐ ܐܱܦܱ݁ܝ ܬܱ݁ܪܥܐ ܕ݁ܗܱܝܟ݁ܠܐ ܐܨܛܪܻܝ ܠܱܬ݂ܪܝܢ ܡܢ ܠܥܠ ܥܕ݂ܱܡܐ ܠܬ݂ܱܚܬ݁ ܘܱܐܪܥܐ ܐܬ݁ܬ݁ܙܻܝܥܱܬ݂ ܘܟ݂ܻܐܦ݂ܐ ܐܨܛܱܪܻܝ
Matthew 27:52 ܘܒ݂ܝܬ݂ ܩܒ݂ܘܪܐ ܐܬ݂ܦܱ݁ܬܱ݁ܚܘ ܘܦ݂ܱܓ݂ܪܐ ܣܱܓܻ݁ܝܐܐ ܕ݁ܩܱܕܻ݁ܝܫܐ ܕܱ݁ܫܟ݂ܻܝܒ݂ܻܝܢ ܗ_ܘܱܘ ܩܡܘ
Matthew 27:53 ܘܱܢܦ݂ܱܩܘ ܘܒ݂ܬ݂ܱܪ ܩܝܡܬ݁ܗ ܥܱܠܘ ܠܱܡܕ݂ܻܝܢ_ܬ݁ܐ ܩܱܕܻ݁ܝܫܬ݁ܐ ܘܐܬ݂ܚܙܻܝܘ ܠܣܱܓܻ݁ܝܐܐ
Matthew 27:54 ܩܢܛܪܘܢܐ ܕ݁ܝܢ ܘܱܕ݂ܥܱܡܗ ܕ݁ܢܛܪܻܝܢ ܗ_ܘܱܘ ܠܝܫܘܥ ܟܱ݁ܕ݂ ܚܙܱܘ ܙܱܘܥܐ ܘܱܐܝܠܝܢ ܕܱ݁ܗܘܱܝ ܕ݁ܚܠܘ ܛܒ݂ ܘܐܡܱܪܘ ܫܱܪܻܝܪܐܝܻܬ݂ ܗܢܐ ܒ݁ܪܗ ܗ_ܘܐ ܕܱ݁ܐܠܗܐ
Matthew 27:55 ܐܻܝܬ݂ ܗ_ܘܱܝ ܕ݁ܝܢ ܐܦ݂ ܬܱ݁ܡܢ ܢܫܐ ܣܱܓܻ݁ܝܐܬ݂ܐ ܕ݁ܚܙܝܢ ܗ_ܘܱܝ ܡܢ ܪܘܚܩܐ ܗܢܝܢ ܕ݁ܐܬ݂ܱܝ ܗ_ܘܱܝ ܒ݁ܬ݂ܪܗ ܕ݁ܝܫܘܥ ܡܢ ܓ݁ܠܻܝܠܐ ܘܱܡܫܱܡܫܢ ܗ_ܘܱܝ ܠܗ
Matthew 27:56 ܕܱ݁ܚܕ݂ܐ ܡܢܗܝܢ ܡܱܪܝܱܡ ܡܱܓ݂ܕ݁ܠܝܬ݁ܐ ܘܡܱܪܝܱܡ ܐܡܗ ܕ݁ܝܱܥܩܘܒ݂ ܘܱܕ݂ܝܘܣܻܐ ܘܐܡܗܘܢ ܕܱ݁ܒ݂ܢܱܝ ܙܱܒ݂ܕ݂ܱܝ
Matthew 27:57 ܟܱ݁ܕ݂ ܗܘܐ ܕ݁ܝܢ ܪܱܡܫܐ ܐܬ݂ܐ ܓܱ݁ܒ݂ܪܐ ܥܱܬܻ݁ܝܪܐ ܡܢ ܪܡܬ݂ܐ ܕܱ݁ܫܡܗ ܝܱܘܣܦ݂ ܕ݁ܐܦ݂ ܗܘ ܐܬ݁ܬܱ݁ܠܡܱܕ݂ ܗ_ܘܐ ܠܝܫܘܥ
Matthew 27:58 ܗܢܐ ܩܪܒ݂ ܠܘܬ݂ ܦܻ݁ܝܠܱܛܘܣ ܘܱܫܐܠ ܦܱ݁ܓ݂ܪܗ ܕ݁ܝܫܘܥ ܘܱܦ݂ܩܱܕ݂ ܦܻ݁ܝܠܱܛܘܣ ܕ݁ܢܬ݂ܻܝܗܒ݂ ܠܗ ܦܱ݁ܓ݂ܪܐ
Matthew 27:59 ܘܫܱܩܠܗ ܝܱܘܣܦ݂ ܠܦ݂ܱܓ݂ܪܐ ܘܟ݂ܱܪܟ݂ܗ ܒܱ݁ܚܝܨܐ ܕ݁ܟ݂ܬ݁ܢܐ ܢܱܩܕ݁ܐ
Matthew 27:60 ܘܣܡܗ ܒ݁ܒ݂ܝܬ݂ ܩܒ݂ܘܪܐ ܚܱܕ݂_ܬ݂ܐ ܕܻ݁ܝܠܗ ܕܱ݁ܢܩܻܝܪ ܒ݁ܟ݂ܻܐܦ݂ܐ ܘܥܱܓ݁ܠܘ ܟܻ݁ܐܦ݂ܐ ܪܱܒ݁ܬ݂ܐ ܐܱܪܡܻܝܘ ܥܱܠ ܬܱ݁ܪܥܐ ܕ݁ܒ݂ܝܬ݂ ܩܒ݂ܘܪܐ ܘܐܙܱܠܘ
Matthew 27:61 ܐܻܝܬ݂ ܗ_ܘܱܝ ܕ݁ܝܢ ܬܱ݁ܡܢ ܡܱܪܝܱܡ ܡܱܓ݂ܕ݁ܠܝܬ݁ܐ ܘܡܱܪܝܱܡ ܐ_ܚܪܻܬ݂ܐ ܕ݁ܝܬ݂ܒ݁ܢ ܗ_ܘܱܝ ܠܩܘܒ݂ܠܗ ܕ݁ܩܱܒ݂ܪܐ
Matthew 27:62 ܠܝܱܘܡܐ ܕ݁ܝܢ ܕܱ݁ܡܚܪ ܕܻ݁ܐܝܬ݂ܱܘܗ_ܝ ܒ݁ܬ݂ܱܪ ܥܪܘܒ݂ܬ݁ܐ ܐܬ݂ܟܱ݁ܢܱܫܘ ܪܱܒܱ݁ܝ ܟ݁ܗܢܐ ܘܱܦ݂ܪܻܝܫܐ ܠܘܬ݂ ܦܻ݁ܝܠܱܛܘܣ
Matthew 27:63 ܘܐܡܪܻܝܢ ܠܗ ܡܪܱܢ ܐܬ݁ܕ݁ܟ݂ܱܪܢ ܕ݁ܗܱܘ ܡܱܛܥܝܢܐ ܐܡܱܪ ܗ_ܘܐ ܟܱ݁ܕ݂ ܚܱܝ ܕ݁ܡܢ ܒ݁ܬ݂ܱܪ ܬ݁ܠܬ݂ܐ ܝܱܘܡܻܝܢ ܩܐܡ ܐ_ܢܐ
Matthew 27:64 ܦ݁ܩܘܕ݂ ܗܟ݂ܻܝܠ ܡܙܕܱ݁ܗܪܻܝܢ ܒ݁ܩܱܒ݂ܪܐ ܥܕ݂ܱܡܐ ܠܱܬ݂ܠܬ݂ܐ ܝܱܘܡܻܝܢ ܕܱ݁ܠܡܐ ܢܻܐܬ݂ܘܢ ܬܱ݁ܠܡܻܝܕ݂ܱܘܗ_ܝ ܢܓ݂ܢܒ݂ܘܢܝܗ_ܝ ܒ݁ܠܻܠܝܐ ܘܢܻܐܡܪܘܢ ܠܥܱܡܐ ܕ݁ܡܢ ܒ݁ܝܬ݂ ܡܻܝܬ݂ܐ ܩܡ ܘܬ݂ܗܘܐ ܛܘܥܝܱܝ ܐ_ܚܪܝܬ݁ܐ ܒܻ݁ܝܫܐ ܡܢ ܩܱܕ݂ܡܝܬ݁ܐ
Matthew 27:65 ܐܡܱܪ ܠܗܘܢ ܦܻ݁ܝܠܱܛܘܣ ܐܻܝܬ݂ ܠܟ݂ܘܢ ܩܣܛܘܢܪܐ ܙܠܘ ܐܙܕܱ݁ܗ_ܪܘ ܐܱܝܟܱ݁ܢܐ ܕ݁ܝܕ݂ܥܻܝܢ ܐܢ_ܬ݁ܘܢ
Matthew 27:66 ܗܢܘܢ ܕ݁ܝܢ ܐܙܱܠܘ ܐܙܕ݁ܗܱܪܘ ܒ݁ܩܱܒ݂ܪܐ ܘܱܚܬ݂ܱܡܘ ܟܻ݁ܐܦ݂ܐ ܗܝ ܥܱܡ ܩܣܛܘܢܪܐ
Matthew 28:1 ܒ݁ܪܱܡܫܐ ܕ݁ܝܢ ܒ݁ܫܱܒ݁ܬ݂ܐ ܕ݁ܢܓ݂ܱܗ ܚܱܕ݂ ܒ݁ܫܱܒ݁ܐ ܐܬ݂ܬ݂ ܡܱܪܝܱܡ ܡܱܓ݂ܕ݁ܠܝܬ݁ܐ ܘܡܱܪܝܱܡ ܐ_ܚܪܻܬ݂ܐ ܕ݁ܢܚܙܝܢ ܩܱܒ݂ܪܐ
Matthew 28:2 ܘܗܐ ܙܱܘܥܐ ܪܱܒ݁ܐ ܗܘܐ ܡܱܠܱܐܟ݂ܐ ܓ݁ܝܪ ܕ݁ܡܪܝܐ ܢܚܬ݂ ܡܢ ܫܡܱܝܐ ܘܱܩܪܒ݂ ܥܱܓ݁ܠ ܟܻ݁ܐܦ݂ܐ ܡܢ ܬܱ݁ܪܥܐ ܘܝܬ݂ܒ݂ ܗ_ܘܐ ܥܠܝܗ
Matthew 28:3 ܐܻܝܬ݂ܱܘܗ_ܝ ܗ_ܘܐ ܕ݁ܝܢ ܚܙܘܗ ܐܱܝܟ݂ ܒܱ݁ܪܩܐ ܘܱܠܒ݂ܘܫܗ ܚܘܪ ܗ_ܘܐ ܐܱܝܟ݂ ܬܱ݁ܠܓ݁ܐ
Matthew 28:4 ܘܡܢ ܕ݁ܚܠܬ݂ܗ ܐܬ݁ܬ݁ܙܻܝܥܘ ܐܱܝܠܝܢ ܕ݁ܢܛܪܻܝܢ ܗ_ܘܱܘ ܘܱܗܘܱܘ ܐܱܝܟ݂ ܡܻܝܬ݂ܐ
Matthew 28:5 ܥܢܐ ܕ݁ܝܢ ܡܱܠܱܐܟ݂ܐ ܘܐܡܱܪ ܠܢܫܐ ܐܱܢ_ܬ݁ܝܢ ܠܐ ܬ݁ܕ݂ܚܠܢ ܝܕ݂ܱܥ ܐ_ܢܐ ܓ݁ܝܪ ܕܱ݁ܠܝܫܘܥ ܕ݁ܐܙܕ݁ܩܦ݂ ܒ݁ܥܝܢ ܐܢ_ܬ݁ܝܢ
Matthew 28:6 ܠܐ ܗܘܐ ܬ݁ܢܢ ܩܡ ܠܗ ܓ݁ܝܪ ܐܱܝܟܱ݁ܢܐ ܕ݁ܐܡܱܪ ܬ݁ܐܝܝܢ ܚܙܝܝܢ ܕ݁ܘܟ݁ܬ݂ܐ ܕ݁ܣܻܝܡ ܗ_ܘܐ ܒ݁ܗ ܡܪܱܢ
Matthew 28:7 ܘܙܠܝܢ ܒܱ݁ܥܓ݂ܱܠ ܐܡܱܪܝܢ ܠܬ݂ܱܠܡܻܝܕ݂ܱܘܗ_ܝ ܕ݁ܩܡ ܡܢ ܒ݁ܝܬ݂ ܡܻܝܬ݂ܐ ܘܗܐ ܩܕ݂ܡ ܠܟ݂ܘܢ ܠܱܓ݂ܠܻܝܠܐ ܬܱ݁ܡܢ ܬ݁ܚܙܘܢܝܗ_ܝ ܗܐ ܐܡܪܬ݂ ܠܟ݂ܝܢ
Matthew 28:8 ܘܐܙܱܠ ܥܓ݂ܱܠ ܡܢ ܩܱܒ݂ܪܐ ܒ݁ܕ݂ܚܠܬ݂ܐ ܘܱܒ݂ܚܱܕ݂ܘܬ݂ܐ ܪܱܒ݁ܬ݂ܐ ܘܪܗܛܢ ܕ݁ܢܻܐܡܪܢ ܠܬ݂ܱܠܡܻܝܕ݂ܱܘܗ_ܝ
Matthew 28:9 ܘܗܐ ܝܫܘܥ ܦ݁ܓ݂ܱܥ ܒ݁ܗܝܢ ܘܐܡܱܪ ܠܗܝܢ ܫܠܡ ܠܟ݂ܝܢ ܗܢܝܢ ܕ݁ܝܢ ܩܪܒ݂ ܐܚܱܕ݂ ܪܓ݂ܠܱܘܗ_ܝ ܘܱܣܓ݂ܕ݂ܝܢ ܠܗ
Matthew 28:10 ܗܝܕ݁ܝܢ ܐܡܱܪ ܠܗܝܢ ܝܫܘܥ ܠܐ ܬ݁ܕ݂ܚܠܢ ܐܠܐ ܙܠܝܢ ܐܡܱܪܝܢ ܠܱܐܚܱܝ ܕ݁ܢܻܐܙܠ_ܘܢ ܠܱܓ݂ܠܻܝܠܐ ܘܬ݂ܱܡܢ ܢܚܙܘܢܢܝ
Matthew 28:11 ܟܱ݁ܕ݂ ܐܙܱܠܝܢ ܕ݁ܝܢ ܐܬ݂ܱܘ ܐ_ܢܫܐ ܡܢ ܩܣܛܘܢܪܐ ܗܢܘܢ ܠܱܡܕ݂ܻܝܢ_ܬ݁ܐ ܘܐܡܱܪܘ ܠܪܱܒܱ݁ܝ ܟ݁ܗܢܐ ܟ݁ܠ ܡܕ݁ܡ ܕܱ݁ܗܘܐ
Matthew 28:12 ܘܐܬ݂ܟܱ݁ܢܱܫܘ ܥܱܡ ܩܱܫܻܝܫܐ ܘܱܢܣܱܒ݂ܘ ܡܠܟ݁ܐ ܘܝܱܗ_ܒ݂ܘ ܟ݁ܣܦ݁ܐ ܠܐ ܙܥܘܪ ܠܩܣܛܘܢܪܐ
Matthew 28:13 ܘܐܡܪܻܝܢ ܠܗܘܢ ܐܡܱܪܘ ܕ݁ܬ݂ܱܠܡܻܝܕ݂ܱܘܗ_ܝ ܐܬ݂ܱܘ ܓܱ݁ܢܒ݁ܘܗ_ܝ ܒ݁ܠܻܠܝܐ ܟܱ݁ܕ݂ ܕܱ݁ܡܟܻ݁ܝܢ ܚ_ܢܱܢ
Matthew 28:14 ܘܐܢ ܐܫܬܱ݁ܡܥܱܬ݂ ܗܕ݂ܐ ܩܕ݂ܡ ܗܻܓ݂ܡܘܢܐ ܚܢܱܢ ܡܦܻ݁ܝܣܻܝܢ ܚ_ܢܱܢ ܠܗ ܘܱܠܟ݂ܘܢ ܕ݁ܠܐ ܨܦ݂ܬ݂ܐ ܥܒ݂ܕܻ݁ܝܢ ܚ_ܢܱܢ
Matthew 28:15 ܗܢܘܢ ܕ݁ܝܢ ܟܱ݁ܕ݂ ܢܣܱܒ݂ܘ ܟ݁ܣܦ݁ܐ ܥܒ݂ܱܕ݂ܘ ܐܱܝܟ݂ ܕܱ݁ܐܠܦ݂ܘ ܐܢܘܢ ܘܢܦ݂ܩܱܬ݂ ܡܠܬ݂ܐ ܗܕ݂ܐ ܒ݁ܝܬ݂ ܝܻܗܘܕ݂ܝܐ ܥܕ݂ܱܡܐ ܠܝܱܘܡܢܐ
Matthew 28:16 ܬܱ݁ܠܡܻܝܕ݂ܐ ܕ݁ܝܢ ܚܕ݂ܱܥܣܱܪ ܐܙܱܠܘ ܠܱܓ݂ܠܻܝܠܐ ܠܛܘܪܐ ܐܱܝܟ݁ܐ ܕ݁ܘܱܥܕ݂ ܐܢܘܢ ܝܫܘܥ
Matthew 28:17 ܘܟ݂ܱܕ݂ ܚܙܱܐܘܗ_ܝ ܣܓ݂ܕ݂ܘ ܠܗ ܡܢܗܘܢ ܕ݁ܝܢ ܐܬ݂ܦܱ݁ܠܱܓ݂ܘ ܗ_ܘܱܘ
Matthew 28:18 ܘܱܩܪܒ݂ ܝܫܘܥ ܡܱܠܠ ܥܱܡܗܘܢ ܘܐܡܱܪ ܠܗܘܢ ܐܬ݂ܻܝܗܒ݂ ܠܻܝ ܟ݁ܠ ܫܘܠܛܢ ܒܱ݁ܫܡܱܝܐ ܘܒ݂ܱܐܪܥܐ ܘܱܐܝܟܱ݁ܢܐ ܕ݁ܫܱܕ݁ܪܱܢܝ ܐܒ݂ܝ ܡܫܱܕܱ݁ܪ ܐ_ܢܐ ܠܟ݂ܘܢ
Matthew 28:19 ܙܠܘ ܗܟ݂ܻܝܠ ܬܱ݁ܠܡܕ݂ܘ ܟ݁ܠܗܘܢ ܥܱܡ_ܡܐ ܘܱܐܥܡܕ݂ܘ ܐܢܘܢ ܒ݁ܫܡ ܐܱܒ݂ܐ ܘܱܒ݂ܪܐ ܘܪܘܚܐ ܕ݁ܩܘܕ݂ܫܐ
Matthew 28:20 ܘܱܐܠܦ݂ܘ ܐܢܘܢ ܕ݁ܢܛܪܘܢ ܟ݁ܠ ܡܐ ܕ݁ܦ݂ܱܩܕ݁ܬ݁ܟ݂ܘܢ ܘܗܐ ܐܢܐ ܥܱܡܟ݂ܘܢ ܐ_ܢܐ ܟ݁ܠܗܘܢ ܝܱܘܡܬ݂ܐ ܥܕ݂ܱܡܐ ܠܫܘܠܡܗ ܕ݁ܥܠܡܐ ܐܱܡܻܝܢ
Mark 1:1 ܪܻܫܐ ܕ݁ܐܘܱܢܓ݁ܠܻܝܘܢ ܕ݁ܝܫܘܥ ܡܫܻܝܚܐ ܒ݁ܪܗ ܕܱ݁ܐܠܗܐ
Mark 1:2 ܐܱܝܟ݂ ܕܱ݁ܟ݂ܬ݂ܻܝܒ݂ ܒ݁ܐܫܱܥܝܐ ܢܒ݂ܻܝܐ ܗܐ ܡܫܱܕܱ݁ܪ ܐ_ܢܐ ܡܱܠܱܐܟ݂ܝ ܩܕ݂ܡ ܦܱ݁ܪܨܘܦ݁ܟ݂ ܕ݁ܢܱܬ݂ܩܢ ܐܘܪܚܟ݂
Mark 1:3 ܩܠܐ ܕ݁ܩܪܐ ܒ݁ܡܱܕ݂ܒ݁ܪܐ ܛܱܝܒ݂ܘ ܐܘܪܚܗ ܕ݁ܡܪܝܐ ܘܱܐܫܘܱܘ ܫܒ݂ܻܝܠܱܘܗ_ܝ
Mark 1:4 ܗܘܐ ܝܘܚܱܢܢ ܒ݁ܡܱܕ݂ܒ݁ܪܐ ܡܱܥܡܕ݂ ܘܡܱܟ݂ܪܙ ܡܱܥܡܘܕ݂ܻܝܬ݂ܐ ܕܱ݁ܬ݂ܝܒ݂ܘܬ݂ܐ ܠܫܘܒ݂ܩܢܐ ܕܱ݁ܚܛܗܐ
Mark 1:5 ܘܢܦ݂ܩܐ ܗ_ܘܬ݂ ܠܘܬ݂ܗ ܟ݁ܠܗ ܟ݁ܘܪ ܕܻ݁ܝܗܘܕ݂ ܘܟ݂ܠܗܘܢ ܒ݁ܢܱܝ ܐܘܪܻܫܠܡ ܘܡܱܥܡܕ݂ ܗ_ܘܐ ܠܗܘܢ ܒ݁ܝܘܪܕ݁ܢܢ ܟܱ݁ܕ݂ ܡܱܘܕ݁ܝܢ ܒܱ݁ܚܛܗܱܝܗܘܢ
Mark 1:6 ܗܘ ܕ݁ܝܢ ܝܘܚܱܢܢ ܠܒ݂ܻܝܫ ܗ_ܘܐ ܠܒ݂ܘܫܐ ܕ݁ܣܱܥܪܐ ܕ݁ܓ݂ܱܡܠܐ ܘܱܐܣܻܝܪ ܗ_ܘܐ ܥܪܱܩܬ݂ܐ ܕ݁ܡܫܟ݁ܐ ܒ݁ܚܱܨܱܘܗ_ܝ ܘܡܐܟ݂ܘܠܬ݁ܗ ܐܻܝܬ݂ܝܗ ܗ_ܘܬ݂ ܩܱܡܨܐ ܘܕ݂ܒ݂ܫܐ ܕ݁ܒ݂ܱܪܐ
Mark 1:7 ܘܡܱܟ݂ܪܙ ܗ_ܘܐ ܘܐܡܱܪ ܗܐ ܐܬ݂ܐ ܒ݁ܬ݂ܱܪܝ ܕ݁ܚܱܝܠܬ݂ܢ ܡܢܝ ܗܱܘ ܕ݁ܠܐ ܫܘܐ ܐ_ܢܐ ܕ݁ܐܓ݂ܗܱܢ ܐܫܪܐ ܥܱܪܩܐ ܕܱ݁ܡܣܢܱܘܗ_ܝ
Mark 1:8 ܐܢܐ ܐܱܥܡܕ݁ܬ݁ܟ݂ܘܢ ܒ݁ܡܱܝܐ ܗܘ ܕ݁ܝܢ ܢܱܥܡܕ݂ܟ݂ܘܢ ܒ݁ܪܘܚܐ ܕ݁ܩܘܕ݂ܫܐ
Mark 1:9 ܘܱܗܘܐ ܒ݁ܝܱܘܡܬ݂ܐ ܗܢܘܢ ܐܬ݂ܐ ܝܫܘܥ ܡܢ ܢܨܪܱܬ݂ ܕܱ݁ܓ݂ܠܻܝܠܐ ܘܐܬ݂ܥܡܕ݂ ܒ݁ܝܘܪܕ݁ܢܢ ܡܢ ܝܘܚܱܢܢ
Mark 1:10 ܘܡܚܕ݂ܐ ܕܱ݁ܣܠܩ ܡܢ ܡܱܝܐ ܚܙܐ ܕ݁ܐܣܬ݁ܕ݂ܩܘ ܫܡܱܝܐ ܘܪܘܚܐ ܐܱܝܟ݂ ܝܱܘܢܐ ܕ݁ܢܚܬܱ݁ܬ݂ ܥܠܱܘܗ_ܝ
Mark 1:11 ܘܩܠܐ ܗܘܐ ܡܢ ܫܡܱܝܐ ܐܱܢ_ܬ݁ ܗ_ܘ ܒ݁ܪܝ ܚܱܒܻ݁ܝܒ݂ܐ ܒ݁ܟ݂ ܐܨܛܒ݂ܻܝܬ݂
Mark 1:12 ܘܡܚܕ݂ܐ ܐܱܦ݁ܩܬ݁ܗ ܪܘܚܐ ܠܡܱܕ݂ܒ݁ܪܐ
Mark 1:13 ܘܱܗܘܐ ܬܱ݁ܡܢ ܒ݁ܡܱܕ݂ܒ݁ܪܐ ܝܱܘܡܬ݂ܐ ܐܱܪܒ݁ܥܻܝܢ ܟܱ݁ܕ݂ ܡܬ݂ܢܱܣܐ ܡܢ ܣܛܢܐ ܘܻܐܝܬ݂ܱܘܗ_ܝ ܗ_ܘܐ ܥܱܡ ܚܱܝܘܬ݂ܐ ܘܱܡܫܱܡܫܻܝܢ ܗ_ܘܱܘ ܠܗ ܡܱܠܱܐܟ݂ܐ
Mark 1:14 ܒ݁ܬ݂ܱܪ ܕ݁ܐܫܬ݁ܠܡ ܕ݁ܝܢ ܝܘܚܱܢܢ ܐܬ݂ܐ ܠܗ ܝܫܘܥ ܠܱܓ݂ܠܻܝܠܐ ܘܡܱܟ݂ܪܙ ܗ_ܘܐ ܣܒ݂ܱܪܬ݂ܐ ܕ݁ܡܱܠܟ݁ܘܬ݂ܗ ܕܱ݁ܐܠܗܐ
Mark 1:15 ܘܐܡܱܪ ܫܠܡ ܠܗ ܙܱܒ݂ܢܐ ܘܱܡܛܬ݂ ܡܱܠܟ݁ܘܬ݂ܐ ܕܱ݁ܐܠܗܐ ܬ݁ܘܒ݂ܘ ܘܗܱܝܡܢܘ ܒܱ݁ܣܒ݂ܱܪܬ݂ܐ
Mark 1:16 ܘܟ݂ܱܕ݂ ܡܗܱܠܟ݂ ܚܕ݂ܪܱܝ ܝܱܡܐ ܕܱ݁ܓ݂ܠܻܝܠܐ ܚܙܐ ܠܫܡܥܘܢ ܘܠܱܐܢܕ݁ܪܐܘܣ ܐܱܚܘܗ_ܝ ܕ݁ܪܡܝܢ ܡܨܻܝܕ݂ܬ݂ܐ ܒ݁ܝܱܡܐ ܐܻܝܬ݂ܱܝܗܘܢ ܗ_ܘܱܘ ܓ݁ܝܪ ܨܱܝܕ݂ܐ
Mark 1:17 ܘܐܡܱܪ ܠܗܘܢ ܝܫܘܥ ܬܱ݁ܘ ܒ݁ܬ݂ܱܪܝ ܘܐܥܒ݁ܕ݂ܟ݂ܘܢ ܨܱܝܕ݂ܐ ܕܱ݁ܒ݂ܢܱܝ ܐ_ܢܫܐ
Mark 1:18 ܘܡܚܕ݂ܐ ܫܒ݂ܱܩܘ ܡܨܻܝܕ݂ܬ݂ܗܘܢ ܘܐܙܱܠܘ ܒ݁ܬ݂ܪܗ
Mark 1:19 ܘܟ݂ܱܕ݂ ܥܒ݂ܱܪ ܩܱܠܻܝܠ ܚܙܐ ܠܝܱܥܩܘܒ݂ ܒܱ݁ܪ ܙܱܒ݂ܕ݂ܱܝ ܘܱܠܝܘܚܱܢܢ ܐܱܚܘܗ_ܝ ܘܐܦ݂ ܠܗܘܢ ܒܱ݁ܣܦ݂ܻܝܢ_ܬ݁ܐ ܕܱ݁ܡܬ݂ܱܩܢܻܝܢ ܡܨܻܝܕ݂ܬ݂ܗܘܢ
Mark 1:20 ܘܱܩܪܐ ܐܢܘܢ ܘܡܚܕ݂ܐ ܫܒ݂ܱܩܘ ܠܙܱܒ݂ܕ݂ܱܝ ܐܱܒ݂ܘܗܘܢ ܒܱ݁ܣܦ݂ܻܝܢ_ܬ݁ܐ ܥܱܡ ܐܱܓ݂ܻܝܪܐ ܘܐܙܱܠܘ ܒ݁ܬ݂ܪܗ
Mark 1:21 ܘܟ݂ܱܕ݂ ܥܱܠܘ ܠܱܟ݂ܦ݂ܱܪܢܱܚܘܡ ܡܚܕ݂ܐ ܡܱܠܦ݂ ܗ_ܘܐ ܒ݁ܫܱܒ݁ܐ ܒܱ݁ܟ݂ܢܘܫܬ݂ܗܘܢ
Mark 1:22 ܘܬ݂ܱܡܻܝܗܻܝܢ ܗܘܱܘ ܒ݁ܝܘܠܦ݁ܢܗ ܡܱܠܦ݂ ܗ_ܘܐ ܠܗܘܢ ܓ݁ܝܪ ܐܱܝܟ݂ ܡܫܱܠܛܐ ܘܠܐ ܐܱܝܟ݂ ܣܦ݂ܪܱܝܗܘܢ
Mark 1:23 ܘܻܐܝܬ݂ ܗ_ܘܐ ܒܱ݁ܟ݂ܢܘܫܬ݁ܗܘܢ ܓܱ݁ܒ݂ܪܐ ܕܻ݁ܐܝܬ݂ ܒ݁ܗ ܪܘܚܐ ܛܱܡܱܐܬ݂ܐ ܘܱܩܥܐ
Mark 1:24 ܘܐܡܱܪ ܡܐ ܠܱܢ ܘܠܟ݂ ܝܫܘܥ ܢܨܪܝܐ ܐܬ݂ܱܝܬ݁ ܠܡܱܘܒ݁ܕ݂ܘܬ݂ܱܢ ܝܕ݂ܱܥ ܐ_ܢܐ ܠܟ݂ ܡܱܢ ܐܱܢ_ܬ݁ ܩܱܕܻ݁ܝܫܗ ܕܱ݁ܐܠܗܐ
Mark 1:25 ܘܱܟ݂ܐܐ ܒ݁ܗ ܝܫܘܥ ܘܐܡܱܪ ܣܟ݂ܘܪ ܦ݁ܘܡܟ݂ ܘܦ݂ܘܩ ܡܢܗ
Mark 1:26 ܘܱܫܕ݂ܬ݂ܗ ܪܘܚܐ ܛܱܢܦ݂ܬ݂ܐ ܘܱܩܥܬ݂ ܒ݁ܩܠܐ ܪܡܐ ܘܢܦ݂ܩܱܬ݂ ܡܢܗ
Mark 1:27 ܘܐܬ݁ܕܱ݁ܡܱܪܘ ܟ݁ܠܗܘܢ ܘܒ݂ܥܝܢ ܗ_ܘܱܘ ܚܱܕ݂ ܥܱܡ ܚܱܕ݂ ܘܐܡܪܻܝܢ ܕ݁ܡܢܐ ܗ_ܝ ܗܕ݂ܐ ܘܡܱܢܘ ܝܘܠܦ݁ܢܐ ܗܢܐ ܚܱܕ݂_ܬ݂ܐ ܕܱ݁ܒ݂ܫܘܠܛܢܐ ܘܐܦ݂ ܠܪܘܚܐ ܛܱܢܦ݂ܬ݂ܐ ܦ݁ܩܕ݂ ܘܡܫܬܱ݁ܡܥܢ ܠܗ
Mark 1:28 ܘܡܚܕ݂ܐ ܢܦ݂ܱܩ ܛܒ݁ܗ ܒ݁ܟ݂ܠܗ ܐܱܬ݂ܪܐ ܕܱ݁ܓ݂ܠܻܝܠܐ
Mark 1:29 ܘܱܢܦ݂ܱܩܘ ܡܢ ܟ݁ܢܘܫܬ݁ܐ ܘܐܬ݂ܱܘ ܠܒ݂ܱܝܬ݁ܗ ܕ݁ܫܡܥܘܢ ܘܕ݂ܱܐܢܕ݁ܪܐܘܣ ܥܱܡ ܝܱܥܩܘܒ݂ ܘܝܘܚܱܢܢ
Mark 1:30 ܘܱܚܡܬ݂ܗ ܕ݁ܫܡܥܘܢ ܪܱܡܝܐ ܗ_ܘܬ݂ ܒ݁ܐܫܬ݂ܐ ܘܐܡܱܪܘ ܠܗ ܥܠܝܗ
Mark 1:31 ܘܱܩܪܒ݂ ܐܱܚܕ݁ܗ ܒܻ݁ܐܝܕ݂ܗ ܘܱܐܩܻܝܡܗ ܘܡܚܕ݂ܐ ܫܒ݂ܱܩܬ݂ܗ ܐܫܬ݂ܗ ܘܱܡܫܱܡܫܐ ܗ_ܘܬ݂ ܠܗܘܢ
Mark 1:32 ܒ݁ܪܱܡܫܐ ܕ݁ܝܢ ܒ݁ܡܱܥܪܒ݂ܱܝ ܫܡܫܐ ܐܱܝܬܻ݁ܝܘ ܠܘܬ݂ܗ ܟ݁ܠܗܘܢ ܐܱܝܠܝܢ ܕ݁ܒ݂ܻܝܫܐܝܻܬ݂ ܥܒ݂ܻܝܕ݂ܻܝܢ ܘܕ݂ܱܝܘܢܐ
Mark 1:33 ܘܱܡܕ݂ܻܝܢ_ܬ݁ܐ ܟ݁ܠܗ ܟ݁ܢܻܝܫܐ ܗ_ܘܬ݂ ܥܱܠ ܬܱ݁ܪܥܐ
Mark 1:34 ܘܱܐܣܻܝ ܠܣܱܓܻ݁ܝܐܐ ܕ݁ܒ݂ܻܝܫܐܝܻܬ݂ ܥܒ݂ܻܝܕ݂ܻܝܢ ܗ_ܘܱܘ ܒ݁ܟ݂ܘܪܗܢܐ ܡܫܱܚܠܦ݂ܐ ܘܕ݂ܱܝܘܐ ܣܱܓܻ݁ܝܐܐ ܐܱܦ݁ܩ ܘܠܐ ܫܒ݂ܩ ܗ_ܘܐ ܠܗܘܢ ܠܕ݂ܱܝܘܐ ܕܱ݁ܢܡܱܠܠܘܢ ܡܛܠ ܕ݁ܝܕ݂ܥܻܝܢ ܗ_ܘܱܘ ܠܗ
Mark 1:35 ܘܱܒ݂ܨܱܦ݂ܪܐ ܩܱܕ݁ܡ ܩܡ ܛܒ݂ ܘܐܙܱܠ ܠܱܐܬ݂ܪܐ ܚܘܪܒ݁ܐ ܘܬ݂ܱܡܢ ܡܨܱܠܐ ܗ_ܘܐ
Mark 1:36 ܘܒ݂ܥܝܢ ܗ_ܘܱܘ ܠܗ ܫܡܥܘܢ ܘܱܕ݂ܥܱܡܗ
Mark 1:37 ܘܟ݂ܱܕ݂ ܐܫܟ݁ܚܘܗ_ܝ ܐܡܪܻܝܢ ܠܗ ܟ݁ܠܗܘܢ ܐ_ܢܫܐ ܒ݁ܥܝܢ ܠܟ݂
Mark 1:38 ܐܡܱܪ ܠܗܘܢ ܗܱܠܟ݂ܘ ܠܩܘܪܝܐ ܘܠܱܡܕ݂ܻܝܢܬ݂ܐ ܕ݁ܩܱܪܻܝܒ݂ܢ ܕ݁ܐܦ݂ ܬܱ݁ܡܢ ܐܱܟ݂ܪܙ ܠܗܕ݂ܐ ܓ݁ܝܪ ܐܬ݂ܻܝܬ݂
Mark 1:39 ܘܡܱܟ݂ܪܙ ܗ_ܘܐ ܒ݁ܟ݂ܠܗܝܢ ܟ݁ܢܘܫܬ݂ܗܘܢ ܒ݁ܟ݂ܠܗ ܓ݁ܠܻܝܠܐ ܘܡܱܦ݁ܩ ܫܻܐܕ݂ܐ
Mark 1:40 ܘܐܬ݂ܐ ܠܘܬ݂ܗ ܓܱ݁ܪܒ݁ܐ ܘܱܢܦ݂ܱܠ ܥܱܠ ܪܓ݂ܠܱܘܗ_ܝ ܘܒ݂ܥܐ ܗ_ܘܐ ܡܢܗ ܘܐܡܱܪ ܠܗ ܐܢ ܨܒ݂ܐ ܐܱܢ_ܬ݁ ܡܫܟܱ݁ܚ ܐܱܢ_ܬ݁ ܠܱܡܕ݂ܱܟ݁ܝܘܬ݂ܝ
Mark 1:41 ܗܘ ܕ݁ܝܢ ܝܫܘܥ ܐܬ݂ܪܱܚܱܡ ܥܠܱܘܗ_ܝ ܘܱܦ݂ܫܱܛ ܐܻܝܕ݂ܗ ܩܪܒ݂ ܠܗ ܘܐܡܱܪ ܨܒ݂ܐ ܐ_ܢܐ ܐܬ݁ܕܱ݁ܟ݁ܐ
Mark 1:42 ܘܒ݂ܗ ܒ݁ܫܥܬ݂ܐ ܐܙܱܠ ܓܱ݁ܪܒ݂ܗ ܡܢܗ ܘܐܬ݁ܕܱ݁ܟܻ݁ܝ
Mark 1:43 ܘܱܟ݂ܐܐ ܒ݁ܗ ܘܱܐܦ݁ܩܗ
Mark 1:44 ܘܐܡܱܪ ܠܗ ܚܙܻܝ ܠܡܐ ܠܐ_ܢܫ ܐܡܱܪ ܐܱܢ_ܬ݁ ܐܠܐ ܙܠ ܚܱܘܐ ܢܱܦ݂ܫܟ݂ ܠܟ݂ܗܢܐ ܘܩܱܪܒ݂ ܩܘܪܒ݁ܢܐ ܚܠܦ݂ ܬܱ݁ܕ݂ܟܻ݁ܝܬ݂ܟ݂ ܐܱܝܟܱ݁ܢܐ ܕ݁ܦ݂ܱܩܕ݂ ܡܘܫܐ ܠܣܗܕ݁ܘܬ݂ܗܘܢ
Mark 1:45 ܗܘ ܕ݁ܝܢ ܟܱ݁ܕ݂ ܢܦ݂ܱܩ ܫܱܪܻܝ ܗ_ܘܐ ܡܱܟ݂ܪܙ ܣܱܓܻ݁ܝ ܘܱܐܛܒ݁ܗ ܠܡܠܬ݂ܐ ܐܱܝܟܱ݁ܢܐ ܕ݁ܠܐ ܢܫܟܱ݁ܚ ܗ_ܘܐ ܝܫܘܥ ܓܱ݁ܠܝܐܝܻܬ݂ ܕ݁ܢܥܘܠ ܠܱܡܕ݂ܻܝܢ_ܬ݁ܐ ܐܠܐ ܠܒ݂ܱܪ ܗܘܐ ܒܱ݁ܐܬ݂ܪܐ ܚܘܪܒ݁ܐ ܘܐܬ݂ܝܢ ܗ_ܘܱܘ ܠܘܬ݂ܗ ܡܢ ܟ݁ܠ ܕ݁ܘܟ݁ܐ
Mark 2:1 ܘܥܱܠ ܬ݁ܘܒ݂ ܝܫܘܥ ܠܱܟ݂ܦ݂ܱܪܢܱܚܘܡ ܠܝܱܘܡܬ݂ܐ ܘܟ݂ܱܕ݂ ܫܡܱܥܘ ܕܱ݁ܒ݂ܒ݂ܱܝܬ݁ܐ ܗܘ
Mark 2:2 ܐܬ݂ܟܱ݁ܢܱܫܘ ܣܱܓܻ݁ܝܐܐ ܐܱܝܟܱ݁ܢܐ ܕ݁ܠܐ ܐܫܟܱ݁ܚ ܐܚܕ݂ ܐܢܘܢ ܐܦ݂ܠܐ ܩܕ݂ܡ ܬܱ݁ܪܥܐ ܘܱܡܡܱܠܠ ܗ_ܘܐ ܥܱܡܗܘܢ ܡܠܬ݂ܐ
Mark 2:3 ܘܐܬ݂ܱܘ ܠܘܬ݂ܗ ܘܱܐܝܬܻ݁ܝܘ ܠܗ ܡܫܱܪܝܐ ܟܱ݁ܕ݂ ܫܩܻܝܠܻܝܢ ܠܗ ܒ݁ܝܬ݂ ܐܱܪܒ݁ܥܐ
Mark 2:4 ܘܱܕ݂ܠܐ ܐܫܟܱ݁ܚܘ ܠܡܬ݂ܩܱܪܒ݂ܘ ܠܘܬ݂ܗ ܡܛܠ ܟ݁ܢܫܐ ܣܠܩܘ ܠܗܘܢ ܠܐܓ݁ܪܐ ܘܱܐܪܻܝܡܘ ܬܱ݁ܛܠܻܝܠܐ ܕܱ݁ܐܬ݂ܱܪ ܕܻ݁ܐܝܬ݂ܱܘܗ_ܝ ܗ_ܘܐ ܝܫܘܥ ܘܫܱܒ݁ܘܗ ܥܱܪܣܐ ܕܱ݁ܪܡܐ ܗ_ܘܐ ܒ݁ܗ ܡܫܱܪܝܐ
Mark 2:5 ܟܱ݁ܕ݂ ܚܙܐ ܕ݁ܝܢ ܝܫܘܥ ܗܱܝܡܢܘܬ݂ܗܘܢ ܐܡܱܪ ܠܗܱܘ ܡܫܱܪܝܐ ܒ݁ܪܝ ܫܒ݂ܻܝܩܻܝܢ ܠܟ݂ ܚܛܗܱܝܟ݁
Mark 2:6 ܐܻܝܬ݂ ܗ_ܘܱܘ ܕ݁ܝܢ ܬܱ݁ܡܢ ܡܢ ܣܦ݂ܪܐ ܘܱܦ݂ܪܻܝܫܐ ܕ݁ܝܬ݂ܒܻ݁ܝܢ ܘܡܬ݂ܪܱܥܝܢ ܗ_ܘܱܘ ܒ݁ܠܒ݁ܗܘܢ
Mark 2:7 ܕ݁ܡܢܐ ܗܢܐ ܡܡܱܠܠ ܓ݁ܘܕ݁ܦ݂ܐ ܡܱܢܘ ܡܫܟܱ݁ܚ ܠܡܫܒܱ݁ܩ ܚܛܗܐ ܐܠܐ ܐܢ ܚܱܕ݂ ܐܱܠܗܐ
Mark 2:8 ܝܫܘܥ ܕ݁ܝܢ ܝܻܕ݂ܱܥ ܒ݁ܪܘܚܗ ܕ݁ܗܠܝܢ ܡܬ݂ܪܱܥܝܢ ܒ݁ܢܱܦ݂ܫܗܘܢ ܘܐܡܱܪ ܠܗܘܢ ܡܢܐ ܡܬ݂ܪܱܥܝܢ ܐܢ_ܬ݁ܘܢ ܗܠܝܢ ܒ݁ܠܒ݁ܟ݂ܘܢ
Mark 2:9 ܐܱܝܕ݂ܐ ܦ݁ܫܻܝܩܐ ܠܡܻܐܡܱܪ ܠܱܡܫܱܪܝܐ ܕܱ݁ܫܒ݂ܻܝܩܻܝܢ ܠܟ݂ ܚܛܗܱܝܟ݁ ܐܱܘ ܠܡܻܐܡܱܪ ܕ݁ܩܘܡ ܫܩܘܠ ܥܱܪܣܟ݂ ܘܗܱܠܟ݂
Mark 2:10 ܕ݁ܬ݂ܕ݁ܥܘܢ ܕ݁ܝܢ ܕ݁ܫܱܠܻܝܛ ܗ_ܘ ܒ݁ܪܗ ܕ݁ܐ_ܢܫܐ ܒܱ݁ܐܪܥܐ ܠܡܫܒܱ݁ܩ ܚܛܗܐ ܐܡܱܪ ܠܱܡܫܱܪܝܐ
Mark 2:11 ܠܟ݂ ܐܡܱܪ ܐ_ܢܐ ܩܘܡ ܫܩܘܠ ܥܱܪܣܟ݂ ܘܙܠ ܠܒ݂ܱܝܬ݁ܟ݂
Mark 2:12 ܘܩܡ ܒܱ݁ܪ ܫܥܬ݂ܗ ܘܱܫܩܱܠ ܥܱܪܣܗ ܘܱܢܦ݂ܱܩ ܠܥܻܝܢ ܟ݁ܠܗܘܢ ܐܱܝܟܱ݁ܢܐ ܕ݁ܢܬ݁ܕܱ݁ܡܪܘܢ ܟ݁ܠܗܘܢ ܘܱܢܫܱܒ݁ܚܘܢ ܠܱܐܠܗܐ ܟܱ݁ܕ݂ ܐܡܪܻܝܢ ܕ݁ܠܐ ܡܡܬ݂ܘܡ ܚܙܱܝܢ ܗܟ݂ܱܢܐ
Mark 2:13 ܘܱܢܦ݂ܱܩ ܬ݁ܘܒ݂ ܠܘܬ݂ ܝܱܡܐ ܘܟ݂ܠܗ ܟ݁ܢܫܐ ܐܬ݂ܝܢ ܗ_ܘܱܘ ܠܘܬ݂ܗ ܘܡܱܠܦ݂ ܗ_ܘܐ ܠܗܘܢ
Mark 2:14 ܘܟ݂ܱܕ݂ ܥܒ݂ܱܪ ܚܙܐ ܠܠܘܻܝ ܒܱ݁ܪ ܚܱܠܦ݂ܱܝ ܕ݁ܝܬ݂ܒ݂ ܒ݁ܝܬ݂ ܡܟ݂ܣܐ ܘܐܡܱܪ ܠܗ ܬ݁ܐ ܒ݁ܬ݂ܱܪܝ ܘܩܡ ܐܙܱܠ ܒ݁ܬ݂ܪܗ
Mark 2:15 ܘܱܗܘܐ ܕ݁ܟ݂ܱܕ݂ ܣܡܻܝܟ݂ ܒ݁ܒ݂ܱܝܬ݁ܗ ܣܱܓܻ݁ܝܐܐ ܡܟ݂ܣܐ ܘܚܱܛܝܐ ܣܡܻܝܟ݂ܻܝܢ ܗܘܱܘ ܥܱܡ ܝܫܘܥ ܘܥܱܡ ܬܱ݁ܠܡܻܝܕ݂ܱܘܗ_ܝ ܐܻܝܬ݂ܱܝܗܘܢ ܗ_ܘܱܘ ܓ݁ܝܪ ܣܱܓܻ݁ܝܐܐ ܘܐܬ݂ܱܘ ܒ݁ܬ݂ܪܗ
Mark 2:16 ܘܣܦ݂ܪܐ ܘܱܦ݂ܪܻܝܫܐ ܟܱ݁ܕ݂ ܚܙܱܐܘܗ_ܝ ܕ݁ܠܥܣ ܥܱܡ ܡܟ݂ܣܐ ܘܥܱܡ ܚܱܛܝܐ ܐܡܱܪܘ ܠܬ݂ܱܠܡܻܝܕ݂ܱܘܗ_ܝ ܡܢܱܘ ܥܱܡ ܡܟ݂ܣܐ ܘܚܱܛܝܐ ܐܟ݂ܠ ܘܫܬ݂ܐ
Mark 2:17 ܟܱ݁ܕ݂ ܫܡܱܥ ܕ݁ܝܢ ܝܫܘܥ ܐܡܱܪ ܠܗܘܢ ܠܐ ܣܢܻܝܩܻܝܢ ܚܠܻܝܡܐ ܥܱܠ ܐܣܝܐ ܐܠܐ ܐܱܝܠܝܢ ܕ݁ܒ݂ܻܝܫ ܒܻ݁ܝܫ ܥܒ݂ܻܝܕ݂ܻܝܢ ܠܐ ܐܬ݂ܻܝܬ݂ ܕ݁ܐܩܪܐ ܠܙܱܕܻ݁ܝܩܐ ܐܠܐ ܠܚܱܛܝܐ
Mark 2:18 ܬܱ݁ܠܡܻܝܕ݂ܱܘܗ_ܝ ܕ݁ܝܢ ܕ݁ܝܘܚܱܢܢ ܘܱܦ݂ܪܻܝܫܐ ܨܝܡܻܝܢ ܗ_ܘܱܘ ܘܐܬ݂ܱܘ ܘܐܡܪܻܝܢ ܠܗ ܠܡܢܐ ܬܱ݁ܠܡܻܝܕ݂ܱܘܗ_ܝ ܕ݁ܝܘܚܱܢܢ ܘܕ݂ܱܦ݂ܪܻܝܫܐ ܨܝܡܻܝܢ ܘܬ݂ܱܠܡܻܝܕ݂ܱܝܟ݁ ܕܻ݁ܝܠܟ݂ ܠܐ ܨܝܡܻܝܢ
Mark 2:19 ܐܡܱܪ ܠܗܘܢ ܝܫܘܥ ܠܡܐ ܡܫܟ݁ܚܻܝܢ ܒ݁ܢܱܘܗ_ܝ ܕܱ݁ܓ݂ܢܘܢܐ ܟ݁ܡܐ ܕ݁ܚܱܬ݂ܢܐ ܥܱܡܗܘܢ ܗ_ܘ ܕܱ݁ܢܨܘܡܘܢ ܠܐ
Mark 2:20 ܢܻܐܬ݂ܘܢ ܕ݁ܝܢ ܝܱܘܡܬ݂ܐ ܕ݁ܡܐ ܕ݁ܐܫܬ݁ܩܠ ܡܢܗܘܢ ܚܱܬ݂ܢܐ ܗܝܕ݁ܝܢ ܢܨܘܡܘܢ ܒ݁ܗܱܘ ܝܱܘܡܐ
Mark 2:21 ܠܐ ܐ_ܢܫ ܪܡܐ ܐܘܪܩܱܥܬ݂ܐ ܚܕ݂ܱܬ݂ܐ ܘܚܐܛ ܥܱܠ ܡܐܢܐ ܒ݁ܠܝܐ ܕ݁ܠܐ ܢܣܒ݁ܐ ܡܱܠܝܘܬ݂ܗ ܗܝ ܚܕ݂ܱܬ݂ܐ ܡܢ ܒ݁ܠܝܐ ܘܗܘܐ ܣܕ݂ܩܐ ܝܱܬܻ݁ܝܪܐ
Mark 2:22 ܘܠܐ ܐ_ܢܫ ܪܡܐ ܚܱܡܪܐ ܚܱܕ݂_ܬ݂ܐ ܒ݁ܙܩܐ ܒ݁ܠܝܬ݂ܐ ܕ݁ܠܐ ܚܱܡܪܐ ܡܨܱܪܐ ܠܙܩܐ ܘܙܩܐ ܐܒ݂ܕ݁ܢ ܘܚܱܡܪܐ ܡܬ݂ܐܫܕ݂ ܐܠܐ ܪܡܝܢ ܚܱܡܪܐ ܚܱܕ݂_ܬ݂ܐ ܒ݁ܙܩܐ ܚܱܕ݂_ܬ݁ܬ݂ܐ
Mark 2:23 ܘܱܗܘܐ ܕ݁ܟ݂ܱܕ݂ ܐܙܠ ܝܫܘܥ ܒ݁ܫܱܒ݁ܬ݂ܐ ܒ݁ܝܬ݂ ܙܱܪܥܐ ܬܱ݁ܠܡܻܝܕ݂ܱܘܗ_ܝ ܡܗܱܠܟ݂ܻܝܢ ܗ_ܘܱܘ ܘܡܠܓܻ݁ܝܢ ܫܒ݁ܠܐ
Mark 2:24 ܘܐܡܪܻܝܢ ܠܗ ܦ݁ܪܻܝܫܐ ܚܙܻܝ ܡܢܐ ܥܒ݂ܕܻ݁ܝܢ ܒ݁ܫܱܒ݁ܬ݂ܐ ܡܕ݁ܡ ܕ݁ܠܐ ܫܱܠܻܝܛ
Mark 2:25 ܐܡܱܪ ܠܗܘܢ ܝܫܘܥ ܠܐ ܡܡܬ݂ܘܡ ܩܪܱܝܬ݁ܘܢ ܡܢܐ ܥܒ݂ܱܕ݂ ܕܱ݁ܘܻܝܕ݂ ܟܱ݁ܕ݂ ܐܣܬ݁ܢܩ ܘܱܟ݂ܦ݂ܢ ܗܘ ܘܱܕ݂ܥܱܡܗ
Mark 2:26 ܐܱܝܟܱ݁ܢܐ ܥܱܠ ܠܒ݂ܱܝܬ݁ܗ ܕܱ݁ܐܠܗܐ ܟܱ݁ܕ݂ ܐܱܒ݂ܻܝܬ݂ܪ ܪܱܒ݁ ܟ݁ܗܢܐ ܘܠܱܚܡܐ ܕ݁ܦ݂ܬ݂ܘܪܗ ܕ݁ܡܪܝܐ ܐܟ݂ܱܠ ܗܱܘ ܕ݁ܠܐ ܫܱܠܻܝܛ ܠܡܐܟ݂ܱܠ ܐܠܐ ܐܢ ܠܟ݂ܗܢܐ ܘܝܱܗ_ܒ݂ ܐܦ݂ ܠܱܐܝܠܝܢ ܕ݁ܥܱܡܗ ܗ_ܘܱܘ
Mark 2:27 ܘܐܡܱܪ ܠܗܘܢ ܕ݁ܫܱܒ݁ܬ݂ܐ ܡܛܠ ܒܱ݁ܪܢܫܐ ܐܬ݂ܒܱ݁ܪܝܱܬ݂ ܘܠܐ ܗ_ܘܐ ܒܱ݁ܪܢܫܐ ܡܛܠ ܫܱܒ݁ܬ݂ܐ
Mark 2:28 ܡܪܗ ܗ_ܘ ܗܟ݂ܻܝܠ ܘܐܦ݂ ܕ݁ܫܱܒ݁ܬ݂ܐ ܒ݁ܪܗ ܕ݁ܐ_ܢܫܐ
Mark 3:1 ܘܥܱܠ ܬ݁ܘܒ݂ ܝܫܘܥ ܠܱܟ݂ܢܘܫܬ݁ܐ ܘܻܐܝܬ݂ ܗ_ܘܐ ܬܱ݁ܡܢ ܓܱ݁ܒ݂ܪܐ ܚܱܕ݂ ܕ݁ܝܱܒܻ݁ܝܫܐ ܐܻܝܕ݂ܗ
Mark 3:2 ܘܢܛܪܻܝܢ ܗ_ܘܱܘ ܠܗ ܕ݁ܐܢ ܡܱܐܣܐ ܠܗ ܒ݁ܫܱܒ݁ܬ݂ܐ ܢܩܱܛܪܓ݂ܘܢܝܗ_ܝ
Mark 3:3 ܘܐܡܱܪ ܠܗܱܘ ܓܱ݁ܒ݂ܪܐ ܕ݁ܝܱܒܻ݁ܝܫܐ ܐܻܝܕ݂ܗ ܩܘܡ ܒܱ݁ܡܨܱܥܬ݂ܐ
Mark 3:4 ܐܡܱܪ ܕ݁ܝܢ ܐܦ݂ ܠܗܘܢ ܫܱܠܻܝܛ ܒ݁ܫܱܒ݁ܬ݂ܐ ܠܡܥܒܱ݁ܕ݂ ܕ݁ܛܒ݂ ܐܱܘ ܕ݁ܒ݂ܻܝܫ ܢܱܦ݂ܫܐ ܠܡܱܚܝܘ ܐܱܘ ܠܡܱܘܒ݁ܕ݂ܘ ܗܢܘܢ ܕ݁ܝܢ ܫܱܬܻ݁ܝܩܻܝܢ ܗ_ܘܱܘ
Mark 3:5 ܘܚܪ ܒ݁ܗܘܢ ܒ݁ܚܡܬ݁ܐ ܟܱ݁ܕ݂ ܟܱ݁ܪܝܐ ܠܗ ܥܱܠ ܩܱܫܝܘܬ݂ ܠܒ݁ܗܘܢ ܘܐܡܱܪ ܠܗܱܘ ܓܱ݁ܒ݂ܪܐ ܦ݁ܫܘܛ ܐܻܝܕ݂ܟ݂ ܘܱܦ݂ܫܱܛ ܘܬ݂ܩܢܱܬ݂ ܐܻܝܕ݂ܗ
Mark 3:6 ܘܱܢܦ݂ܱܩܘ ܦ݁ܪܻܝܫܐ ܒܱ݁ܪ ܫܥܬ݂ܗ ܥܱܡ ܕ݁ܒ݂ܝܬ݂ ܗܪܘܕ݂ܣ ܘܡܠܟ݁ܐ ܢܣܱܒ݂ܘ ܥܠܱܘܗ_ܝ ܐܱܝܟܱ݁ܢܐ ܕ݁ܢܱܘܒ݁ܕ݂ܘܢܝܗ_ܝ
Mark 3:7 ܘܝܫܘܥ ܥܱܡ ܬܱ݁ܠܡܻܝܕ݂ܱܘܗ_ܝ ܐܙܱܠ ܠܗ ܠܘܬ݂ ܝܱܡܐ ܘܥܱܡܐ ܣܱܓܻ݁ܝܐܐ ܡܢ ܓ݁ܠܻܝܠܐ ܢܱܩܦ݁ܗ ܗ_ܘܐ ܘܡܢ ܝܻܗܘܕ݂
Mark 3:8 ܘܡܢ ܐܘܪܻܫܠܡ ܘܡܢ ܐܱܕ݂ܘܡ ܘܡܢ ܥܒ݂ܪܐ ܕ݁ܝܘܪܕ݁ܢܢ ܘܡܢ ܨܘܪ ܘܡܢ ܨܱܝܕ݁ܢ ܟ݁ܢܫܐ ܣܱܓܻ݁ܝܐܐ ܕܱ݁ܫܡܱܥܘ ܗ_ܘܱܘ ܟ݁ܠ ܕ݁ܥܒ݂ܕ݂ ܐܬ݂ܱܘ ܠܘܬ݂ܗ
Mark 3:9 ܘܐܡܱܪ ܠܬ݂ܱܠܡܻܝܕ݂ܱܘܗ_ܝ ܕܱ݁ܢܩܱܪܒ݂ܘܢ ܠܗ ܣܦ݂ܻܝܢ_ܬ݁ܐ ܡܛܠ ܟ݁ܢܫܐ ܕ݁ܠܐ ܢܚܒ݁ܨܘܢܝܗ_ܝ
Mark 3:10 ܣܱܓܻ݁ܝܐܐ ܓ݁ܝܪ ܡܱܐܣܐ ܗ_ܘܐ ܥܕ݂ܱܡܐ ܕ݁ܢܗܘܘܢ ܢܦ݂ܠܻܝܢ ܥܠܱܘܗ_ܝ ܡܛܠ ܕ݁ܢܬ݂ܩܱܪܒ݂ܘܢ ܠܗ
Mark 3:11 ܘܱܐܝܠܝܢ ܕܻ݁ܐܝܬ݂ ܗ_ܘܱܝ ܠܗܘܢ ܡܱܚܘܬ݂ܐ ܕ݁ܪܘܚܐ ܛܱܢܦ݂ܬ݂ܐ ܡܐ ܕܱ݁ܚܙܱܐܘܗ_ܝ ܢܦ݂ܠܻܝܢ ܗ_ܘܱܘ ܘܩܥܝܢ ܘܐܡܪܻܝܢ ܐܱܢ_ܬ݁ ܗ_ܘ ܒ݁ܪܗ ܕܱ݁ܐܠܗܐ
Mark 3:12 ܘܣܱܓܻ݁ܝ ܟ݁ܐܐ ܗ_ܘܐ ܒ݁ܗܘܢ ܕ݁ܠܐ ܢܓ݂ܠܘܢܝܗ_ܝ
Mark 3:13 ܘܱܣܠܩ ܠܛܘܪܐ ܘܱܩܪܐ ܠܱܐܝܠܝܢ ܕܱ݁ܨܒ݂ܐ ܘܐܬ݂ܱܘ ܠܘܬ݂ܗ
Mark 3:14 ܘܱܓ݂ܒ݂ܐ ܬ݁ܪܥܣܱܪ ܕ݁ܢܗܘܘܢ ܥܱܡܗ ܘܕ݂ܱܢܫܱܕܱ݁ܪ ܐܢܘܢ ܕ݁ܢܱܟ݂ܪܙܘܢ
Mark 3:15 ܘܱܕ݂ܢܗܘܘܢ ܫܱܠܻܝܛܻܝܢ ܕ݁ܢܱܐܣܘܢ ܟ݁ܪܻܝܗܐ ܘܢܱܦ݁ܩܘܢ ܕܱ݁ܝܘܐ
Mark 3:16 ܘܫܱܡܻܝ ܠܫܡܥܘܢ ܫܡܐ ܟܻ݁ܐܦ݂ܐ
Mark 3:17 ܘܱܠܝܱܥܩܘܒ݂ ܒܱ݁ܪ ܙܱܒ݂ܕ݂ܱܝ ܘܱܠܝܘܚܱܢܢ ܐܱܚܘܗ_ܝ ܕ݁ܝܱܥܩܘܒ݂ ܣܡ ܠܗܘܢ ܫܡܐ ܒ݁̈ܢܱܝ-ܪܓ݂ܫܝ ܕܻ݁ܐܝܬ݂ܱܘܗ_ܝ ܒ݁ܢܱܝ ܪܱܥܡܐ
Mark 3:18 ܘܱܐܢܕ݁ܪܐܘܣ ܘܦ݂ܻܝܠܻܝܦ݁ܘܣ ܘܒ݂ܱܪ-ܬ݁ܘܠܡܱܝ ܘܡܱܬܱ݁ܝ ܘܬ݂ܐܘܡܱܐ ܘܝܱܥܩܘܒ݂ ܒܱ݁ܪ ܚܱܠܦ݂ܱܝ ܘܬ݂ܱܕܱ݁ܝ ܘܫܡܥܘܢ ܩܢܢܝܐ
Mark 3:19 ܘܻܝܗܘܕ݂ܐ ܣܟ݂ܱܪܝܘܛܐ ܗܱܘ ܕܱ݁ܐܫܠܡܗ ܘܐܬ݂ܱܘ ܠܒ݂ܱܝܬ݁ܐ
Mark 3:20 ܘܐܬ݂ܟܱ݁ܢܱܫܘ ܟ݁ܢܫܐ ܬ݁ܘܒ݂ ܐܱܝܟܱ݁ܢܐ ܕ݁ܠܐ ܢܫܟ݁ܚܘܢ ܗ_ܘܱܘ ܠܱܚܡܐ ܠܡܐܟ݂ܱܠ
Mark 3:21 ܘܱܫܡܱܥܘ ܐ_ܚܝܢܱܘܗ_ܝ ܘܱܢܦ݂ܱܩܘ ܠܡܐܚܕ݁ܗ ܐܡܪܻܝܢ ܗ_ܘܱܘ ܓ݁ܝܪ ܕ݁ܡܢ ܗܱܘܢܗ ܢܦ݂ܱܩ
Mark 3:22 ܘܣܦ݂ܪܐ ܐܱܝܠܝܢ ܕ݁ܡܢ ܐܘܪܻܫܠܡ ܢܚܬ݂ܘ ܐܡܪܻܝܢ ܗ_ܘܱܘ ܒ݁ܥܠܙܒ݂ܘܒ݂ ܐܻܝܬ݂ ܒ݁ܗ ܘܱܒ݂ܪܻܫܐ ܕ݁ܕ݂ܱܝܘܐ ܡܱܦ݁ܩ ܕܱ݁ܝܘܐ
Mark 3:23 ܘܱܩܪܐ ܐܢܘܢ ܝܫܘܥ ܘܱܒ݂ܡܱܬ݂ܠܐ ܐܡܱܪ ܠܗܘܢ ܐܱܝܟܱ݁ܢܐ ܡܫܟܱ݁ܚ ܣܛܢܐ ܠܣܛܢܐ ܠܡܱܦ݁ܩܘ
Mark 3:24 ܐܢ ܡܱܠܟ݁ܘܬ݂ܐ ܓ݁ܝܪ ܥܱܠ ܢܱܦ݂ܫܗ ܬ݁ܬ݂ܦܱ݁ܠܱܓ݂ ܠܐ ܡܫܟ݁ܚܐ ܠܱܡܩܡ ܡܱܠܟ݁ܘܬ݂ܐ ܗܝ
Mark 3:25 ܘܐܢ ܒܱ݁ܝܬ݁ܐ ܥܱܠ ܢܱܦ݂ܫܗ ܢܬ݂ܦܱ݁ܠܱܓ݂ ܠܐ ܡܫܟܱ݁ܚ ܒܱ݁ܝܬ݁ܐ ܗܱܘ ܠܱܡܩܡ
Mark 3:26 ܘܐܢ ܗܘ ܕ݁ܣܛܢܐ ܩܡ ܥܱܠ ܢܱܦ݂ܫܗ ܘܐܬ݂ܦܱ݁ܠܱܓ݂ ܠܐ ܡܫܟܱ݁ܚ ܠܱܡܩܡ ܐܠܐ ܚܱܪܬ݂ܗ ܗ_ܻܝ
Mark 3:27 ܠܐ ܐ_ܢܫ ܡܫܟܱ݁ܚ ܕ݁ܢܥܘܠ ܠܒ݂ܝܬ݂ ܚܱܣܻܝܢܐ ܘܢܚܛܘܦ݂ ܡܐܢܱܘܗ_ܝ ܐܠܐ ܐܢ ܠܘܩܕ݂ܱܡ ܠܚܱܣܻܝܢܐ ܢܐܣܘܪ ܘܗܝܕ݁ܝܢ ܒܱ݁ܝܬ݁ܗ ܢܒ݁ܘܙ
Mark 3:28 ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܟ݂ܠܗܘܢ ܚܛܗܐ ܘܓ݂ܘܕ݁ܦ݂ܐ ܕܱ݁ܢܓ݂ܱܕ݁ܦ݂ܘܢ ܒ݁ܢܱܝ ܐ_ܢܫܐ ܢܫܬܱ݁ܒ݂ܩܘܢ ܠܗܘܢ
Mark 3:29 ܡܱܢ ܕ݁ܝܢ ܕܱ݁ܢܓ݂ܱܕ݁ܦ݂ ܥܱܠ ܪܘܚܐ ܕ݁ܩܘܕ݂ܫܐ ܠܱܝܬ݁ ܠܗ ܫܘܒ݂ܩܢܐ ܠܥܠܱܡ ܐܠܐ ܡܚܱܝܱܒ݂ ܗ_ܘ ܠܕ݂ܻܝܢܐ ܕܱ݁ܠܥܠܱܡ
Mark 3:30 ܡܛܠ ܕ݁ܐܡܪܻܝܢ ܗ_ܘܱܘ ܕ݁ܪܘܚܐ ܛܱܢܦ݂ܬ݂ܐ ܐܻܝܬ݂ ܒ݁ܗ
Mark 3:31 ܘܐܬ݂ܱܘ ܐܡܗ ܘܱܐܚܱܘܗ_ܝ ܩܝܡܻܝܢ ܠܒ݂ܱܪ ܘܫܱܕܱ݁ܪܘ ܕ݁ܢܩܪܘܢܝܗ_ܝ ܠܗܘܢ
Mark 3:32 ܝܬ݂ܒ݂ ܗ_ܘܐ ܕ݁ܝܢ ܚܕ݂ܪܱܘܗ_ܝ ܟ݁ܢܫܐ ܘܐܡܱܪܘ ܠܗ ܗܐ ܐܡܟ݂ ܘܱܐܚܱܝܟ݁ ܠܒ݂ܱܪ ܒ݁ܥܝܢ ܠܟ݂
Mark 3:33 ܘܱܥܢܐ ܘܐܡܱܪ ܠܗܘܢ ܡܱܢ ܗ_ܻܝ ܐܡܝ ܘܡܱܢ ܐܢܘܢ ܐܱܚܱܝ
Mark 3:34 ܘܚܪ ܒܱ݁ܐܝܠܝܢ ܕ݁ܝܬ݂ܒܻ݁ܝܢ ܠܘܬ݂ܗ ܘܐܡܱܪ ܗܐ ܐܡܝ ܘܗܐ ܐܱܚܱܝ
Mark 3:35 ܡܱܢ ܕ݁ܢܥܒ݁ܕ݂ ܓ݁ܝܪ ܨܒ݂ܝܢܗ ܕܱ݁ܐܠܗܐ ܗܘܝܘ ܐܚܝ ܘܚܬ݂ܝ ܘܐܡܝ
Mark 4:1 ܬ݁ܘܒ݂ ܕ݁ܝܢ ܫܱܪܻܝ ܗ_ܘܐ ܡܱܠܦ݂ ܥܱܠ ܝܱܕ݂ ܝܱܡܐ ܘܐܬ݂ܟܱ݁ܢܱܫܘ ܠܘܬ݂ܗ ܟ݁ܢܫܐ ܣܱܓܻ݁ܝܐܐ ܐܱܝܟ݂ ܕ݁ܢܣܱܩ ܢܬ݁ܒ݂ ܠܗ ܒܱ݁ܣܦ݂ܻܝܢ_ܬ݁ܐ ܒ݁ܝܱܡܐ ܘܟ݂ܠܗ ܟ݁ܢܫܐ ܩܐܡ ܗ_ܘܐ ܥܱܠ ܐܱܪܥܐ ܥܱܠ ܝܱܕ݂ ܝܱܡܐ
Mark 4:2 ܘܡܱܠܦ݂ ܗ_ܘܐ ܠܗܘܢ ܒ݁ܡܱܬ݂ܠܐ ܣܱܓܻ݁ܝ ܘܐܡܱܪ ܗ_ܘܐ ܒ݁ܝܘܠܦ݁ܢܗ
Mark 4:3 ܫܡܱܥܘ ܗܐ ܢܦ݂ܱܩ ܙܪܘܥܐ ܠܡܙܪܱܥ
Mark 4:4 ܘܟ݂ܱܕ݂ ܙܪܱܥ ܐܻܝܬ݂ ܕܱ݁ܢܦ݂ܱܠ ܥܱܠ ܝܱܕ݂ ܐܘܪܚܐ ܘܐܬ݂ܬ݂ ܦ݁ܪܱܚܬ݂ܐ ܘܐܟ݂ܱܠܬ݂ܗ
Mark 4:5 ܐ_ܚܪܻܢܐ ܕ݁ܝܢ ܢܦ݂ܱܠ ܥܱܠ ܫܘܥܐ ܐܱܝܟ݁ܐ ܕ݁ܠܱܝܬ݁ ܐܱܪܥܐ ܣܱܓܻ݁ܝ ܘܒ݂ܱܪ ܫܥܬ݂ܗ ܒ݁ܠܱܨ ܡܛܠ ܕ݁ܠܱܝܬ݁ ܗ_ܘܐ ܥܘܡܩܐ ܕܱ݁ܐܪܥܐ
Mark 4:6 ܟܱ݁ܕ݂ ܕ݁ܢܱܚ ܕ݁ܝܢ ܫܡܫܐ ܚܡܐ ܘܡܛܠ ܕ݁ܠܱܝܬ݁ ܗ_ܘܐ ܠܗ ܥܩܪܐ ܝܻܒ݂ܫ
Mark 4:7 ܘܱܐ_ܚܪܻܢܐ ܢܦ݂ܱܠ ܒ݁ܝܬ݂ ܟ݁ܘܒ݁ܐ ܘܱܣܠܩܘ ܟ݁ܘܒ݁ܐ ܘܚܱܢܩܘܗ_ܝ ܘܦ݂ܻܐܪܐ ܠܐ ܝܱܗ_ܒ݂
Mark 4:8 ܐ_ܚܪܻܢܐ ܕ݁ܝܢ ܢܦ݂ܱܠ ܥܱܠ ܐܱܪܥܐ ܛܒ݂ܬ݂ܐ ܘܱܣܠܩ ܘܱܪܒ݂ܐ ܘܝܱܗ_ܒ݂ ܦܻ݁ܐܪܐ ܐܻܝܬ݂ ܕܱ݁ܬ݂ܠܬ݂ܻܝܢ ܘܻܐܝܬ݂ ܕ݁ܫܬܻ݁ܝܢ ܘܻܐܝܬ݂ ܕܱ݁ܡܐܐ
Mark 4:9 ܘܐܡܱܪ ܗ_ܘܐ ܡܱܢ ܕܻ݁ܐܝܬ݂ ܠܗ ܐܕ݂ܢܐ ܕ݁ܢܫܡܱܥ ܢܫܡܱܥ
Mark 4:10 ܟܱ݁ܕ݂ ܗܘܱܘ ܕ݁ܝܢ ܒܱ݁ܠܚܘܕ݂ܱܝܗܘܢ ܫܱܐܠܘܗ_ܝ ܗܢܘܢ ܕ݁ܥܱܡܗ ܥܱܡ ܬ݁ܪܥܣܱܪܬ݁ܗ ܡܱܬ݂ܠܐ ܗܱܘ
Mark 4:11 ܘܐܡܱܪ ܠܗܘܢ ܝܫܘܥ ܠܟ݂ܘܢ ܝܻܗܻܝܒ݂ ܠܡܕܱ݁ܥ ܐ_ܪܙܐ ܕ݁ܡܱܠܟ݁ܘܬ݂ܗ ܕܱ݁ܐܠܗܐ ܠܒ݂ܱܪܝܐ ܕ݁ܝܢ ܟ݁ܠ ܡܕ݁ܡ ܒ݁ܡܱܬ݂ܠܐ ܗܘܐ
Mark 4:12 ܕ݁ܟ݂ܱܕ݂ ܚܙܝܢ ܢܚܙܘܢ ܘܠܐ ܢܚܙܘܢ ܘܟ݂ܱܕ݂ ܫܡܥܻܝܢ ܢܫܡܥܘܢ ܘܠܐ ܢܣܬܱ݁ܟ݁ܠܘܢ ܕܱ݁ܠܡܐ ܢܬ݂ܦ݁ܢܘܢ ܘܢܫܬܱ݁ܒ݂ܩܘܢ ܠܗܘܢ ܚܛܗܱܝܗܘܢ
Mark 4:13 ܘܐܡܱܪ ܠܗܘܢ ܠܐ ܝܕ݂ܥܻܝܢ ܐܢ_ܬ݁ܘܢ ܠܗ ܠܡܱܬ݂ܠܐ ܗܢܐ ܘܱܐܝܟܱ݁ܢܐ ܟ݁ܠܗܘܢ ܡܱܬ݂ܠܐ ܬ݁ܕ݁ܥܘܢ
Mark 4:14 ܙܪܘܥܐ ܕܱ݁ܙܪܱܥ ܡܠܬ݂ܐ ܙܪܱܥ
Mark 4:15 ܗܠܝܢ ܕ݁ܝܢ ܕ݁ܥܱܠ ܝܱܕ݂ ܐܘܪܚܐ ܗܠܝܢ ܐܢܘܢ ܕ݁ܡܙܕܱ݁ܪܥܐ ܒ݁ܗܘܢ ܡܠܬ݂ܐ ܘܡܐ ܕܱ݁ܫܡܱܥܘ ܡܚܕ݂ܐ ܐܬ݂ܐ ܣܛܢܐ ܘܫܩܠ ܠܗ ܠܡܠܬ݂ܐ ܕܱ݁ܙܪܻܝܥܐ ܒ݁ܠܒ݁ܗܘܢ
Mark 4:16 ܘܗܢܘܢ ܕ݁ܥܱܠ ܫܘܥܐ ܐܙܕ݁ܪܱܥܘ ܗܠܝܢ ܐܢܘܢ ܕ݁ܡܐ ܕܱ݁ܫܡܱܥܘ ܡܠܬ݂ܐ ܡܚܕ݂ܐ ܒ݁ܚܱܕ݂ܘܬ݂ܐ ܡܩܱܒ݁ܠܻܝܢ ܠܗ
Mark 4:17 ܘܠܱܝܬ݁ ܠܗܘܢ ܥܩܪܐ ܒ݁ܢܱܦ݂ܫܗܘܢ ܐܠܐ ܕ݁ܙܱܒ݂ܢܐ ܐܢܘܢ ܘܡܐ ܕܱ݁ܗܘܐ ܐܘܠܨܢܐ ܐܱܘ ܪܕ݂ܘܦ݂ܝܐ ܡܛܠ ܡܠܬ݂ܐ ܥܓ݂ܱܠ ܡܬ݂ܟܱ݁ܫܠܻܝܢ
Mark 4:18 ܘܗܢܘܢ ܕ݁ܒ݂ܝܬ݂ ܟ݁ܘܒ݁ܐ ܡܙܕܱ݁ܪܥܻܝܢ ܗܠܝܢ ܐܢܘܢ ܗܢܘܢ ܕܱ݁ܫܡܱܥܘ ܡܠܬ݂ܐ
Mark 4:19 ܘܪܢܝܐ ܕ݁ܥܠܡܐ ܗܢܐ ܘܛܘܥܝܱܝ ܕ݁ܥܘܬ݂ܪܐ ܘܫܱܪܟ݁ܐ ܕܱ݁ܪܓ݂ܻܝܓ݂ܬ݂ܐ ܐ_ܚܪܢܝܬ݂ܐ ܥܐܠܢ ܚܢܩܢ ܠܗ ܠܡܠܬ݂ܐ ܘܱܕ݂ܠܐ ܦܻ݁ܐܪܐ ܗܘܝܐ
Mark 4:20 ܘܗܢܘܢ ܕ݁ܒ݂ܱܐܪܥܐ ܛܒ݂ܬ݂ܐ ܐܙܕ݁ܪܱܥܘ ܗܠܝܢ ܐܢܘܢ ܕ݁ܫܡܥܻܝܢ ܡܠܬ݂ܐ ܘܱܡܩܱܒ݁ܠܻܝܢ ܘܝܗܒܻ݁ܝܢ ܦܻ݁ܐܪܐ ܒܱ݁ܬ݂ܠܬ݂ܻܝܢ ܘܒ݂ܱܫܬܻ݁ܝܢ ܘܒ݂ܱܡܐܐ
Mark 4:21 ܘܐܡܱܪ ܠܗܘܢ ܕܱ݁ܠܡܐ ܐܬ݂ܐ ܫܪܓ݂ܐ ܕܱ݁ܬ݂ܚܝܬ݂ ܣܱܐܬ݂ܐ ܢܬ݁ܬ݁ܣܻܝܡ ܐܱܘ ܬ݁ܚܝܬ݂ ܥܱܪܣܐ ܠܐ ܗ_ܘܐ ܕ݁ܥܱܠ ܡܢܪܬ݁ܐ ܢܬ݁ܬ݁ܣܻܝܡ
Mark 4:22 ܠܱܝܬ݁ ܓ݁ܝܪ ܡܕ݁ܡ ܕܱ݁ܛܫܐ ܕ݁ܠܐ ܢܬ݂ܓ݁ܠܐ ܘܠܐ ܗ_ܘܐ ܒ݁ܛܘܫܝܐ ܘܠܐ ܡܬ݂ܓ݁ܠܐ
Mark 4:23 ܐܢ ܐ_ܢܫ ܐܻܝܬ݂ ܠܗ ܐܕ݂ܢܐ ܕ݁ܢܫܡܱܥ ܢܫܡܱܥ
Mark 4:24 ܘܐܡܱܪ ܠܗܘܢ ܚܙܱܘ ܡܢܐ ܫܡܥܻܝܢ ܐܢ_ܬ݁ܘܢ ܒ݁ܗܝ ܟ݁ܝܠܬ݁ܐ ܕܱ݁ܡܟ݂ܻܝܠܻܝܢ ܐܢ_ܬ݁ܘܢ ܡܬ݁ܬ݁ܟ݂ܻܝܠ ܠܟ݂ܘܢ ܘܡܬ݁ܬܱ݁ܘܣܱܦ݂ ܠܟ݂ܘܢ ܠܱܐܝܠܝܢ ܕ݁ܫܡܥܻܝܢ
Mark 4:25 ܡܱܢ ܕܻ݁ܐܝܬ݂ ܠܗ ܓ݁ܝܪ ܢܬ݂ܻܝܗܒ݂ ܠܗ ܘܡܱܢ ܕ݁ܠܱܝܬ݁ ܠܗ ܐܦ݂ ܗܱܘ ܕܻ݁ܐܝܬ݂ ܠܗ ܢܫܬ݁ܩܠ ܡܢܗ
Mark 4:26 ܘܐܡܱܪ ܗ_ܘܐ ܗܟ݂ܱܢܐ ܗ_ܝ ܡܱܠܟ݁ܘܬ݂ܐ ܕܱ݁ܐܠܗܐ ܐܱܝܟ݂ ܐ_ܢܫ ܕ݁ܢܱܪܡܐ ܙܱܪܥܐ ܒܱ݁ܐܪܥܐ
Mark 4:27 ܘܢܕ݂ܡܱܟ݂ ܘܱܢܩܘܡ ܒ݁ܠܻܠܝܐ ܘܒ݂ܻܐܝܡܡܐ ܘܙܱܪܥܐ ܢܪܒ݁ܐ ܘܢܻܐܪܱܟ݂ ܟܱ݁ܕ݂ ܗܘ ܠܐ ܝܕ݂ܱܥ
Mark 4:28 ܐܱܪܥܐ ܓ݁ܝܪ ܡܱܝܬ݁ܝܐ ܠܗ ܠܦ݂ܻܐܪܐ ܘܠܘܩܕ݂ܱܡ ܗܘܐ ܥܣܒ݁ܐ ܘܒ݂ܬ݂ܪܗ ܫܒ݁ܠܐ ܐ_ܚܪܝܱܬ݂ ܕ݁ܝܢ ܚܛܬ݂ܐ ܡܫܱܡܠܱܝܬ݁ܐ ܒ݁ܫܒ݁ܠܐ
Mark 4:29 ܡܐ ܕܱ݁ܫܡܢ ܕ݁ܝܢ ܦܻ݁ܐܪܐ ܡܚܕ݂ܐ ܐܬ݂ܝܐ ܡܱܓ݁ܠܐ ܕ݁ܡܱܛܻܝ ܚܨܕ݂ܐ
Mark 4:30 ܘܐܡܱܪ ܠܡܢܐ ܢܕ݂ܱܡܝܗ ܠܡܱܠܟ݁ܘܬ݂ܐ ܕܱ݁ܐܠܗܐ ܘܒ݂ܱܐܝܢܐ ܡܱܬ݂ܠܐ ܢܱܡܬ݁ܠܻܝܗ
Mark 4:31 ܐܱܝܟ݂ ܦ݁ܪܕ݁ܬ݁ܐ ܗ_ܝ ܕ݁ܚܱܪܕ݁ܠܐ ܗܝ ܕ݁ܡܐ ܕ݁ܐܙܕܱ݁ܪܥܱܬ݂ ܒܱ݁ܐܪܥܐ ܙܥܘܪܝܐ ܗ_ܝ ܡܢ ܟ݁ܠܗܘܢ ܙܱܪܥܘܢܐ ܕ݁ܥܱܠ ܐܱܪܥܐ
Mark 4:32 ܘܡܐ ܕ݁ܐܙܕܱ݁ܪܥܱܬ݂ ܣܠܩܐ ܘܗܘܝܐ ܪܱܒ݁ܐ ܡܢ ܟ݁ܠܗܘܢ ܝܱܪܩܘܢܐ ܘܥܒ݂ܕ݁ܐ ܣܱܘܟ݁ܐ ܪܱܘܪܒ݂ܬ݂ܐ ܐܱܝܟ݂ ܕ݁ܬ݂ܫܟܱ݁ܚ ܕܱ݁ܒ݂ܛܠܠܗ ܦ݁ܪܱܚܬ݂ܐ ܬ݁ܫܟܱ݁ܢ
Mark 4:33 ܒ݁ܡܱܬ݂ܠܐ ܕܱ݁ܐܝܟ݂ ܗܠܝܢ ܡܡܱܠܠ ܗ_ܘܐ ܝܫܘܥ ܥܱܡܗܘܢ ܡܱܬ݂ܠܐ ܐܱܝܟ݂ ܕ݁ܡܫܟ݁ܚܻܝܢ ܗ_ܘܱܘ ܠܡܫܡܱܥ
Mark 4:34 ܘܱܕ݂ܠܐ ܡܱܬ݂ܠܐ ܠܐ ܡܡܱܠܠ ܗ_ܘܐ ܥܱܡܗܘܢ ܠܬ݂ܱܠܡܻܝܕ݂ܱܘܗ_ܝ ܕ݁ܝܢ ܒܱ݁ܝܢܱܘܗ_ܝ ܘܱܠܗܘܢ ܡܦ݂ܱܫܩ ܗ_ܘܐ ܟ݁ܠܡܕ݁ܡ
Mark 4:35 ܘܐܡܱܪ ܠܗܘܢ ܒ݁ܗܱܘ ܝܱܘܡܐ ܒ݁ܪܱܡܫܐ ܢܥܒܱ݁ܪ ܠܱܢ ܠܥܒ݂ܪܐ
Mark 4:36 ܘܱܫܒ݂ܱܩܘ ܠܟ݂ܢܫܐ ܘܕ݂ܱܒ݂ܪܘܗ_ܝ ܟܱ݁ܕ݂ ܒܱ݁ܣܦ݂ܻܝܢ_ܬ݁ܐ ܗܘ ܘܱܣܦ݂ܻܝܢܐ ܐ_ܚܪܢܝܬ݂ܐ ܐܻܝܬ݂ ܗ_ܘܱܝ ܥܱܡܗܘܢ
Mark 4:37 ܘܱܗܘܬ݂ ܥܱܠܥܠܐ ܪܱܒ݁ܬ݂ܐ ܘܪܘܚܐ ܘܓ݂ܱܠ_ܠܐ ܢܦ݂ܠܻܝܢ ܗ_ܘܱܘ ܒܱ݁ܣܦ݂ܻܝܢ_ܬ݁ܐ ܘܩܱܪܻܝܒ݂ܐ ܗ_ܘܬ݂ ܕ݁ܬ݂ܬ݂ܡܠܐ
Mark 4:38 ܗܘ ܕ݁ܝܢ ܝܫܘܥ ܥܱܠ ܒ݁ܣܕ݂ܝܐ ܕ݁ܡܟ݂ ܗ_ܘܐ ܒ݁ܚܱܪܬ݂ܗ ܕܱ݁ܣܦ݂ܻܝܢ_ܬ݁ܐ ܘܐܬ݂ܱܘ ܐܱܩܻܝܡܘܗ_ܝ ܘܐܡܪܻܝܢ ܠܗ ܪܱܒܱ݁ܢ ܠܐ ܒ݁ܛܻܝܠ ܠܟ݂ ܕ݁ܐܒ݂ܕܻ݁ܝܢ ܚ_ܢܱܢ
Mark 4:39 ܘܩܡ ܘܱܟ݂ܐܐ ܒ݁ܪܘܚܐ ܘܐܡܱܪ ܠܝܱܡܐ ܫܠܻܝ ܙܓ݂ܻܝܪ ܐܱܢ_ܬ݁ ܘܫܠܝܱܬ݂ ܪܘܚܐ ܘܱܗܘܐ ܢܱܘܚܐ ܪܱܒ݁ܐ
Mark 4:40 ܘܐܡܱܪ ܠܗܘܢ ܠܡܢܐ ܕܱ݁ܚܘܠܬ݂ܢܻܝܢ ܐܢ_ܬ݁ܘܢ ܗܟ݂ܱܢ ܘܱܠܡܢܐ ܠܱܝܬ݁ ܒ݁ܟ݂ܘܢ ܗܱܝܡܢܘܬ݂ܐ
Mark 4:41 ܘܱܕ݂ܚܠܘ ܕ݁ܚܠܬ݂ܐ ܪܱܒ݁ܬ݂ܐ ܘܐܡܪܻܝܢ ܗ_ܘܱܘ ܚܱܕ݂ ܠܚܱܕ݂ ܡܱܢܘ ܟܱ݁ܝ ܗܢܐ ܕ݁ܪܘܚܐ ܘܝܱܡܐ ܡܫܬܱ݁ܡܥܻܝܢ ܠܗ
Mark 5:1 ܘܐܬ݂ܐ ܠܥܒ݂ܪܐ ܕ݁ܝܱܡܐ ܠܱܐܬ݂ܪܐ ܕ݁ܓ݂ܕ݂ܪܝܐ
Mark 5:2 ܘܟ݂ܱܕ݂ ܢܦ݂ܱܩ ܡܢ ܣܦ݂ܻܝܢ_ܬ݁ܐ ܦ݁ܓ݂ܱܥ ܒ݁ܗ ܡܢ ܒ݁ܝܬ݂ ܩܒ݂ܘܪܐ ܓܱ݁ܒ݂ܪܐ ܕܻ݁ܐܝܬ݂ ܒ݁ܗ ܪܘܚܐ ܛܱܢܦ݂ܬ݂ܐ
Mark 5:3 ܘܥܡܱܪ ܗ_ܘܐ ܒ݁ܝܬ݂ ܩܒ݂ܘܪܐ ܘܱܒ݂ܫܻܫܠܬ݂ܐ ܐ_ܢܫ ܠܐ ܡܫܟܱ݁ܚ ܗ_ܘܐ ܠܡܐܣܪܗ
Mark 5:4 ܡܛܠ ܕ݁ܟ݂ܠ ܐܡܱܬ݂ܝ ܕܱ݁ܒ݂ܣܘܛܡܐ ܘܱܒ݂ܫܻܫܠܬ݂ܐ ܡܬ݂ܐܣܱܪ ܗ_ܘܐ ܫܻܫܠܬ݂ܐ ܡܬ݂ܱܒܱ݁ܪ ܗ_ܘܐ ܘܣܘܛܡܐ ܡܦ݂ܱܣܩ ܗ_ܘܐ ܘܠܐ ܐ_ܢܫ ܡܫܟܱ݁ܚ ܗ_ܘܐ ܠܡܟ݂ܒ݁ܫܗ
Mark 5:5 ܘܱܒ݂ܟ݂ܠ ܙܒ݂ܱܢ ܒ݁ܠܻܠܝܐ ܘܒ݂ܻܐܝܡܡܐ ܒ݁ܒ݂ܝܬ݂ ܩܒ݂ܘܪܐ ܘܱܒ݂ܛܘܪܐ ܐܻܝܬ݂ܱܘܗ_ܝ ܗ_ܘܐ ܘܩܥܐ ܗ_ܘܐ ܘܱܡܨܱܠܦ݂ ܢܱܦ݂ܫܗ ܒ݁ܟ݂ܻܐܦ݂ܐ
Mark 5:6 ܟܱ݁ܕ݂ ܚܙܐ ܕ݁ܝܢ ܠܝܫܘܥ ܡܢ ܪܘܚܩܐ ܪܗܛ ܣܓ݂ܕ݂ ܠܗ
Mark 5:7 ܘܱܩܥܐ ܒ݁ܩܠܐ ܪܡܐ ܘܐܡܱܪ ܡܐ ܠܻܝ ܘܠܟ݂ ܝܫܘܥ ܒ݁ܪܗ ܕܱ݁ܐܠܗܐ ܡܪܱܝܡܐ ܡܱܘܡܐ ܐ_ܢܐ ܠܟ݂ ܒܱ݁ܐܠܗܐ ܕ݁ܠܐ ܬ݁ܫܱܢܩܱܢܝ
Mark 5:8 ܐܡܱܪ ܗ_ܘܐ ܠܗ ܓ݁ܝܪ ܦ݁ܘܩ ܡܢ ܒܱ݁ܪܢܫܐ ܪܘܚܐ ܛܱܢܦ݂ܐ
Mark 5:9 ܘܫܱܐܠܗ ܐܱܝܟܱ݁ܢܐ ܫܡܟ݂ ܐܡܱܪ ܠܗ ܠܓ݂ܝܘܢ ܫܡܱܢ ܡܛܠ ܕ݁ܣܱܓܻ݁ܝܐܐ ܚ_ܢܱܢ
Mark 5:10 ܘܒ݂ܥܐ ܗ_ܘܐ ܡܢܗ ܣܱܓܻ݁ܝ ܕ݁ܠܐ ܢܫܱܕ݁ܪܻܝܘܗ_ܝ ܠܒ݂ܱܪ ܡܢ ܐܱܬ݂ܪܐ
Mark 5:11 ܐܻܝܬ݂ ܗ_ܘܐ ܕ݁ܝܢ ܬܱ݁ܡܢ ܠܘܬ݂ ܛܘܪܐ ܒܱ݁ܩܪܐ ܪܱܒ݁ܬ݂ܐ ܕܱ݁ܚܙܻܝܪܐ ܕ݁ܪܥܝܐ
Mark 5:12 ܘܒ݂ܥܝܢ ܗ_ܘܱܘ ܡܢܗ ܗܢܘܢ ܫܻܐܕ݂ܐ ܘܐܡܪܻܝܢ ܫܱܕܱ݁ܪܝܱܢ ܥܱܠ ܗܢܘܢ ܚܙܻܝܪܐ ܕܱ݁ܒ݂ܗܘܢ ܢܥܘܠ
Mark 5:13 ܘܱܐܦ݁ܣ ܠܗܘܢ ܘܱܢܦ݂ܱܩ ܪܘܚܐ ܗܠܝܢ ܛܱܢܦ݂ܬ݂ܐ ܘܥܱܠ ܒܱ݁ܚܙܻܝܪܐ ܘܪܗܛܱܬ݂ ܗܝ ܒܱ݁ܩܪܐ ܠܱܫܩܻܝܦ݂ܐ ܘܢܦ݂ܠܱܬ݂ ܒ݁ܝܱܡܐ ܐܱܝܟ݂ ܬ݁ܪܝܢ ܐܱܠܦ݂ܻܝܢ ܘܐܬ݂ܚܱܢܱܩܘ ܒ݁ܡܱܝܐ
Mark 5:14 ܘܗܢܘܢ ܕ݁ܪܥܝܢ ܗ_ܘܱܘ ܠܗܘܢ ܥܪܱܩܘ ܘܐܡܱܪܘ ܒܱ݁ܡܕ݂ܻܝܢ_ܬ݁ܐ ܘܐܦ݂ ܒ݁ܩܘܪܝܐ ܘܱܢܦ݂ܱܩܘ ܠܡܚܙܐ ܡܕ݁ܡ ܕܱ݁ܗܘܐ
Mark 5:15 ܘܐܬ݂ܱܘ ܠܘܬ݂ ܝܫܘܥ ܘܱܚܙܱܐܘܗ_ܝ ܠܗܱܘ ܕ݁ܫܻܐܕ݂ܱܘܗ_ܝ ܟܱ݁ܕ݂ ܠܒ݂ܻܝܫ ܘܱܡܢܱܟܱ݁ܦ݂ ܘܝܬ݂ܒ݂ ܗܱܘ ܕܻ݁ܐܝܬ݂ ܗ_ܘܐ ܒ݁ܗ ܠܓ݂ܝܘܢ ܘܱܕ݂ܚܠܘ
Mark 5:16 ܘܐܫܬܱ݁ܥܻܝܘ ܠܗܘܢ ܗܢܘܢ ܕܱ݁ܚܙܱܘ ܕܱ݁ܐܝܟܱ݁ܢܐ ܗܘܐ ܠܗܱܘ ܕ݁ܫܻܐܕ݂ܱܘܗ_ܝ ܘܐܦ݂ ܥܱܠ ܗܢܘܢ ܚܙܻܝܪܐ
Mark 5:17 ܘܫܱܪܻܝܘ ܒ݁ܥܝܢ ܡܢܗ ܕ݁ܢܻܐܙܱܠ ܠܗ ܡܢ ܬ݁ܚܘܡܗܘܢ
Mark 5:18 ܘܟ݂ܱܕ݂ ܣܠܩ ܠܱܣܦ݂ܻܝܢ_ܬ݁ܐ ܒ݁ܥܐ ܗ_ܘܐ ܡܢܗ ܗܱܘ ܕ݁ܫܻܐܕ݂ܱܘܗ_ܝ ܕ݁ܥܱܡܗ ܢܗܘܐ
Mark 5:19 ܘܠܐ ܫܱܒ݂ܩܗ ܐܠܐ ܐܡܱܪ ܠܗ ܙܠ ܠܒ݂ܱܝܬ݁ܟ݂ ܠܘܬ݂ ܐ_ܢܫܱܝܟ݁ ܘܐܫܬܱ݁ܥܐ ܠܗܘܢ ܡܕ݁ܡ ܕܱ݁ܥܒ݂ܱܕ݂ ܠܟ݂ ܡܪܝܐ ܘܕ݂ܐܬ݂ܪܱܚܱܡ ܥܠܱܝܟ݁
Mark 5:20 ܘܐܙܱܠ ܘܫܱܪܻܝ ܡܱܟ݂ܪܙ ܒ݁ܥܣܪܱܬ݂-ܡ̈ܕ݂ܻܝܢܬ݂ܐ ܡܕ݁ܡ ܕܱ݁ܥܒ݂ܱܕ݂ ܠܗ ܝܫܘܥ ܘܟ݂ܠܗܘܢ ܬܱ݁ܡܻܝܗܻܝܢ ܗܘܱܘ
Mark 5:21 ܘܟ݂ܱܕ݂ ܥܒ݂ܱܪ ܝܫܘܥ ܒܱ݁ܣܦ݂ܻܝܢ_ܬ݁ܐ ܠܗܱܘ ܥܒ݂ܪܐ ܬ݁ܘܒ݂ ܐܬ݂ܟܱ݁ܢܱܫܘ ܥܠܱܘܗ_ܝ ܟ݁ܢܫܐ ܣܱܓܻ݁ܝܐܐ ܟܱ݁ܕ݂ ܐܻܝܬ݂ܱܘܗ_ܝ ܥܱܠ ܝܱܕ݂ ܝܱܡܐ
Mark 5:22 ܘܐܬ݂ܐ ܚܱܕ݂ ܕܱ݁ܫܡܗ ܝܘܐܪܫ ܡܢ ܪܱܒܱ݁ܝ ܟ݁ܢܘܫܬ݁ܐ ܘܟ݂ܱܕ݂ ܚܙܝܗ_ܝ ܢܦ݂ܱܠ ܠܘܬ݂ ܪܓ݂ܠܱܘܗ_ܝ
Mark 5:23 ܘܒ݂ܥܐ ܗ_ܘܐ ܡܢܗ ܣܱܓܻ݁ܝ ܘܐܡܱܪ ܠܗ ܒ݁ܪܱܬ݂ܝ ܒܻ݁ܝܫܐܝܻܬ݂ ܥܒ݂ܻܝܕ݂ܐ ܬ݁ܐ ܣܻܝܡ ܐܻܝܕ݂ܟ݂ ܥܠܝܗ ܘܬ݂ܬ݂ܚܠܡ ܘܬ݂ܻܚܐ
Mark 5:24 ܘܐܙܱܠ ܥܱܡܗ ܝܫܘܥ ܘܕ݂ܱܒܻ݁ܝܩ ܗ_ܘܐ ܠܗ ܟ݁ܢܫܐ ܣܱܓܻ݁ܝܐܐ ܘܚܒ݂ܨܻܝܢ ܗ_ܘܱܘ ܠܗ
Mark 5:25 ܐܱܢ_ܬ݁ܬ݂ܐ ܕ݁ܝܢ ܚܕ݂ܐ ܕܻ݁ܐܝܬ݂ܝܗ ܗ_ܘܬ݂ ܒ݁ܡܱܪܕܻ݁ܝܬ݂ܐ ܕܱ݁ܕ݂ܡܐ ܫܢܻܝܢ ܬܱ݁ܪܬܱ݁ܥܣܪܐ
Mark 5:26 ܐܱܝܕ݂ܐ ܕ݁ܣܱܓܻ݁ܝ ܣܒ݂ܠܱܬ݂ ܡܢ ܐܣܱܘܬ݂ܐ ܣܱܓܻ݁ܝܐܐ ܘܱܐܦ݁ܩܱܬ݂ ܟ݁ܠ ܡܕ݁ܡ ܕܻ݁ܐܝܬ݂ ܠܗ ܘܡܕ݁ܡ ܠܐ ܐܬ݂ܥܱܕ݁ܪܱܬ݂ ܐܠܐ ܐܦ݂ ܝܱܬܻ݁ܝܪܐܝܻܬ݂ ܐܬ݂ܱܐܠܨܱܬ݂
Mark 5:27 ܟܱ݁ܕ݂ ܫܡܥܱܬ݂ ܥܱܠ ܝܫܘܥ ܐܬ݂ܬ݂ ܒ݁ܚܒ݂ܨܐ ܕ݁ܟ݂ܢܫܐ ܡܢ ܒ݁ܣܬ݁ܪܗ ܩܪܒܱ݁ܬ݂ ܠܱܠܒ݂ܘܫܗ
Mark 5:28 ܐܡܪܐ ܗ_ܘܬ݂ ܓ݁ܝܪ ܕ݁ܐܦ݂ܢ ܠܱܠܒ݂ܘܫܗ ܩܪܒ݁ܐ ܐ_ܢܐ ܚܝܐ ܐ_ܢܐ
Mark 5:29 ܘܡܚܕ݂ܐ ܝܒ݂ܫܱܬ݂ ܡܥܻܝܢܐ ܕܱ݁ܕ݂ܡܗ ܘܱܐܪܓ݁ܫܱܬ݂ ܒ݁ܦ݂ܱܓ݂ܪܗ ܕ݁ܐܬ݂ܱܐܣܝܱܬ݂ ܡܢ ܡܚܘܬ݂ܗ
Mark 5:30 ܝܫܘܥ ܕ݁ܝܢ ܡܚܕ݂ܐ ܝܻܕ݂ܱܥ ܒ݁ܢܱܦ݂ܫܗ ܕ݁ܚܱܝܠܐ ܢܦ݂ܱܩ ܡܢܗ ܘܐܬ݂ܦ݁ܢܻܝ ܠܘܬ݂ ܟ݁ܢܫܐ ܘܐܡܱܪ ܡܱܢܘ ܩܪܒ݂ ܠܡܐܢܱܝ
Mark 5:31 ܘܐܡܪܻܝܢ ܠܗ ܬܱ݁ܠܡܻܝܕ݂ܱܘܗ_ܝ ܚܙܐ ܐܱܢ_ܬ݁ ܠܟ݂ܢܫܐ ܕ݁ܚܒ݂ܨܻܝܢ ܠܟ݂ ܘܐܡܱܪ ܐܱܢ_ܬ݁ ܡܱܢܘ ܩܪܒ݂ ܠܻܝ
Mark 5:32 ܘܚܐܱܪ ܗ_ܘܐ ܕ݁ܢܚܙܐ ܡܱܢܘ ܗܕ݂ܐ ܥܒ݂ܱܕ݂
Mark 5:33 ܗܝ ܕ݁ܝܢ ܐܱܢ_ܬ݁ܬ݂ܐ ܟܱ݁ܕ݂ ܕܱ݁ܚܻܝܠܐ ܘܪܱܬܻ݁ܝܬ݂ܐ ܕ݁ܝܕ݂ܥܱܬ݂ ܡܐ ܕܱ݁ܗܘܐ ܠܗ ܐܬ݂ܬ݂ ܢܦ݂ܠܱܬ݂ ܩܕ݂ܡܱܘܗ_ܝ ܘܐܡܪܱܬ݂ ܠܗ ܟ݁ܠܗ ܫܪܪܐ
Mark 5:34 ܗܘ ܕ݁ܝܢ ܐܡܱܪ ܠܗ ܒ݁ܪܱܬ݂ܝ ܗܱܝܡܢܘܬ݂ܟ݂ܝ ܐܱܚܝܱܬ݂ܟ݂ܝ ܙܠܝ ܒܱ݁ܫܠܡܐ ܘܱܗܘܱܝܬ݁ܝ ܚܠܻܝܡܐ ܡܢ ܡܚܘܬ݂ܟ݂ܝ
Mark 5:35 ܘܥܱܕ݂ ܗܘ ܡܡܱܠܠ ܐܬ݂ܱܘ ܡܢ ܕ݁ܒ݂ܝܬ݂ ܪܱܒ݁ ܟ݁ܢܘܫܬ݁ܐ ܘܐܡܪܻܝܢ ܕ݁ܒ݂ܱܪܬ݂ܟ݂ ܡܻܝܬ݂ܱܬ݂ ܠܡܢܐ ܡܟܻ݁ܝܠ ܡܱܥܡܠ ܐܱܢ_ܬ݁ ܠܡܱܠܦ݂ܢܐ
Mark 5:36 ܝܫܘܥ ܕ݁ܝܢ ܫܡܱܥ ܠܡܠܬ݂ܐ ܕ݁ܐܡܱܪܘ ܘܐܡܱܪ ܠܗܱܘ ܪܱܒ݁ ܟ݁ܢܘܫܬ݁ܐ ܠܐ ܬ݁ܕ݂ܚܱܠ ܒܱ݁ܠܚܘܕ݂ ܗܱܝܡܢ
Mark 5:37 ܘܠܐ ܫܒ݂ܱܩ ܠܐ_ܢܫ ܕ݁ܢܻܐܙܱܠ ܥܱܡܗ ܐܠܐ ܠܫܡܥܘܢ ܟܻ݁ܐܦ݂ܐ ܘܱܠܝܱܥܩܘܒ݂ ܘܱܠܝܘܚܱܢܢ ܐܱܚܘܗ_ܝ ܕ݁ܝܱܥܩܘܒ݂
Mark 5:38 ܘܐܬ݂ܱܘ ܠܒ݂ܱܝܬ݁ܐ ܕ݁ܗܱܘ ܪܱܒ݁ ܟ݁ܢܘܫܬ݁ܐ ܘܱܚܙܐ ܕܱ݁ܪܗܻܝܒ݂ܻܝܢ ܘܒ݂ܟ݂ܝܢ ܘܡܱܝܠܠܻܝܢ
Mark 5:39 ܘܥܱܠ ܘܐܡܱܪ ܠܗܘܢ ܡܢܐ ܪܗܻܝܒ݂ܻܝܢ ܐܢ_ܬ݁ܘܢ ܘܒ݂ܟ݂ܝܢ ܛܠܻܝܬ݂ܐ ܠܐ ܡܻܝܬ݂ܱܬ݂ ܐܠܐ ܕܱ݁ܡܟ݁ܐ ܗ_ܝ
Mark 5:40 ܘܓ݂ܚܟܻ݁ܝܢ ܗ_ܘܱܘ ܥܠܱܘܗ_ܝ ܗܘ ܕ݁ܝܢ ܐܱܦ݁ܩ ܠܟ݂ܠܗܘܢ ܘܱܕ݂ܒ݂ܱܪ ܠܱܐܒ݂ܘܗ ܕܱ݁ܛܠܻܝܬ݂ܐ ܘܠܐܡܗ ܘܱܠܗܢܘܢ ܕ݁ܥܱܡܗ ܘܥܱܠ ܠܱܐܝܟ݁ܐ ܕ݁ܪܱܡܝܐ ܗ_ܘܬ݂ ܛܠܻܝܬ݂ܐ
Mark 5:41 ܘܐܚܱܕ݂ ܒܻ݁ܐܝܕ݂ܗ ܕܱ݁ܛܠܻܝܬ݂ܐ ܘܐܡܱܪ ܠܗ ܛܠܻܝܬ݂ܐ ܩܘܡܝ
Mark 5:42 ܘܒ݂ܱܪ ܫܥܬ݂ܗ ܩܡܱܬ݂ ܛܠܻܝܬ݂ܐ ܘܱܡܗܱܠܟ݂ܐ ܗ_ܘܬ݂ ܐܻܝܬ݂ܝܗ ܗ_ܘܬ݂ ܓ݁ܝܪ ܒܱ݁ܪ_ܬ݂ ܫܢܻܝܢ ܬܱ݁ܪܬܱ݁ܥܣܪܐ ܘܡܬ݁ܕܱ݁ܡܪܻܝܢ ܗ_ܘܱܘ ܕ݁ܘܡܪܐ ܪܱܒ݁ܐ
Mark 5:43 ܘܦ݂ܱܩܕ݂ ܐܢܘܢ ܣܱܓܻ݁ܝ ܕ݁ܠܐ ܐ_ܢܫ ܢܕܱ݁ܥ ܗܕ݂ܐ ܘܐܡܱܪ ܕ݁ܢܬ݁ܠܘܢ ܠܗ ܠܡܠܥܱܣ
Mark 6:1 ܘܱܢܦ݂ܱܩ ܡܢ ܬܱ݁ܡܢ ܘܐܬ݂ܐ ܠܱܡܕ݂ܻܝܢ_ܬ݁ܗ ܘܕ݂ܱܒܻ݁ܝܩܻܝܢ ܗ_ܘܱܘ ܠܗ ܬܱ݁ܠܡܻܝܕ݂ܱܘܗ_ܝ
Mark 6:2 ܘܟ݂ܱܕ݂ ܗܘܬ݂ ܫܱܒ݁ܬ݂ܐ ܫܱܪܻܝ ܠܡܱܠܦ݂ܘ ܒܱ݁ܟ݂ܢܘܫܬ݁ܐ ܘܣܱܓܻ݁ܝܐܐ ܕܱ݁ܫܡܱܥܘ ܐܬ݁ܕܱ݁ܡܱܪܘ ܘܐܡܪܻܝܢ ܗ_ܘܱܘ ܐܱܝܡܟ݁ܐ ܠܗ ܗܠܝܢ ܠܗܢܐ ܘܱܐܝܕ݂ܐ ܗ_ܝ ܚܟ݂ܡܬ݂ܐ ܕ݁ܐܬ݂ܝܱܗܒܱ݁ܬ݂ ܠܗ ܕ݁ܚܱܝܠܐ ܕܱ݁ܐܝܟ݂ ܗܠܝܢ ܒܻ݁ܐܝܕ݂ܱܘܗ_ܝ ܢܗܘܘܢ
Mark 6:3 ܠܐ ܗ_ܘܐ ܗܢܐ ܢܱܓ݁ܪܐ ܒ݁ܪܗ ܕ݁ܡܱܪܝܱܡ ܘܱܐܚܘܗ_ܝ ܕ݁ܝܱܥܩܘܒ݂ ܘܱܕ݂ܝܘܣܻܐ ܘܕ݂ܻܝܗܘܕ݂ܐ ܘܱܕ݂ܫܡܥܘܢ ܘܠܐ ܗܐ ܐܱܚܘܬ݂ܗ ܬ݁ܢܢ ܠܘܬ݂ܱܢ ܘܡܬ݂ܟܱ݁ܫܠܻܝܢ ܗ_ܘܱܘ ܒ݁ܗ
Mark 6:4 ܘܐܡܱܪ ܠܗܘܢ ܝܫܘܥ ܠܱܝܬ݁ ܢܒ݂ܻܝܐ ܕܱ݁ܨܥܻܝܪ ܐܠܐ ܐܢ ܒܱ݁ܡܕ݂ܻܝܢ_ܬ݁ܗ ܘܒ݂ܝܬ݂ ܐ_ܚܝܢܱܘܗ_ܝ ܘܱܒ݂ܒ݂ܱܝܬ݁ܗ
Mark 6:5 ܘܠܐ ܡܫܟܱ݁ܚ ܗ_ܘܐ ܕ݁ܢܥܒ݁ܕ݂ ܬܱ݁ܡܢ ܐܦ݂ ܠܐ ܚܱܕ݂ ܚܱܝܠܐ ܐܠܐ ܐܢ ܕ݁ܥܱܠ ܟ݁ܪܻܝܗܐ ܩܱܠܻܝܠ ܣܡ ܐܻܝܕ݂ܗ ܘܱܐܣܻܝ
Mark 6:6 ܘܡܬ݁ܕܱ݁ܡܱܪ ܗ_ܘܐ ܒ݁ܚܱܣܻܝܪܘܬ݂ ܗܱܝܡܢܘܬ݂ܗܘܢ ܘܡܬ݂ܟ݁ܪܟ݂ ܗ_ܘܐ ܒ݁ܩܘܪܝܐ ܟܱ݁ܕ݂ ܡܱܠܦ݂
Mark 6:7 ܘܱܩܪܐ ܠܱܬ݂ܪܥܣܱܪܬ݁ܗ ܘܫܱܪܻܝ ܕܱ݁ܢܫܱܕܱ݁ܪ ܐܢܘܢ ܬ݁ܪܝܢ ܬ݁ܪܝܢ ܘܝܱܗ_ܒ݂ ܠܗܘܢ ܫܘܠܛܢܐ ܥܱܠ ܪܘܚܐ ܛܱܢܦ݂ܬ݂ܐ ܕ݁ܢܱܦ݁ܩܘܢ
Mark 6:8 ܘܦ݂ܱܩܕ݂ ܐܢܘܢ ܕ݁ܠܐ ܢܫܩܠܘܢ ܡܕ݁ܡ ܠܐܘܪܚܐ ܐܠܐ ܐܢ ܫܱܒ݂ܛܐ ܒܱ݁ܠܚܘܕ݂ ܠܐ ܬܱ݁ܪܡܠܐ ܘܠܐ ܠܱܚܡܐ ܘܠܐ ܢܚܫܐ ܒ݁ܟ݂ܻܝܣܱܝܗܘܢ
Mark 6:9 ܐܠܐ ܢܣܐܢܘܢ ܛܠܪܐ ܘܠܐ ܢܠܒ݁ܫܘܢ ܬܱ݁ܪܬ݁ܝܢ ܟ݁ܘܬܻ݁ܝܢܝܢ
Mark 6:10 ܘܐܡܱܪ ܠܗܘܢ ܕ݁ܠܱܐܝܢܐ ܒܱ݁ܝܬ݁ܐ ܕ݁ܥܐܠܻܝܢ ܐܢ_ܬ݁ܘܢ ܬܱ݁ܡܢ ܗܘܱܘ ܥܕ݂ܱܡܐ ܕ݁ܢܦ݂ܩܻܝܢ ܐܢ_ܬ݁ܘܢ ܡܢ ܬܱ݁ܡܢ
Mark 6:11 ܘܟ݂ܠ ܡܱܢ ܕ݁ܠܐ ܢܩܱܒ݁ܠܘܢܟ݂ܘܢ ܘܠܐ ܢܫܡܥܘܢܟ݂ܘܢ ܡܐ ܕ݁ܢܦ݂ܩܻܝܢ ܐܢ_ܬ݁ܘܢ ܡܢ ܬܱ݁ܡܢ ܦ݁ܨܘ ܚܠܐ ܕܱ݁ܒ݂ܬ݂ܱܚܬ݁ܝܐ ܕ݁ܪܓ݂ܠܱܝܟ݁ܘܢ ܠܣܗܕ݁ܘܬ݂ܗܘܢ ܘܱܐܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܢܗܘܐ ܢܻܝܚ ܠܱܣܕ݂ܘܡ ܘܱܠܥܡܘܪܐ ܒ݁ܝܱܘܡܐ ܕ݁ܕ݂ܻܝܢܐ ܐܱܘ ܠܱܡܕ݂ܻܝܢ_ܬ݁ܐ ܗܝ
Mark 6:12 ܘܱܢܦ݂ܱܩܘ ܗ_ܘܱܘ ܘܱܐܟ݂ܪܙܘ ܕܱ݁ܢܬ݂ܘܒ݂ܘܢ
Mark 6:13 ܘܫܻܐܕ݂ܐ ܣܱܓܻ݁ܝܐܐ ܡܱܦ݁ܩܻܝܢ ܗ_ܘܱܘ ܘܡܫܚܻܝܢ ܗ_ܘܱܘ ܒ݁ܡܫܚܐ ܟ݁ܪܻܝܗܐ ܣܱܓܻ݁ܝܐܐ ܘܡܱܐܣܝܢ ܗ_ܘܱܘ
Mark 6:14 ܘܱܫܡܱܥ ܗܪܘܕ݂ܣ ܡܱܠܟ݁ܐ ܥܱܠ ܝܫܘܥ ܐܬ݂ܻܝܕ݂ܱܥ ܗ_ܘܐ ܠܗ ܓ݁ܝܪ ܫܡܗ ܘܐܡܱܪ ܗ_ܘܐ ܝܘܚܱܢܢ ܡܱܥܡܕ݂ܢܐ ܩܡ ܡܢ ܒ݁ܝܬ݂ ܡܻܝܬ݂ܐ ܡܛܠ ܗܢܐ ܚܱܝܠܐ ܡܣܬܱ݁ܥܪܻܝܢ ܒ݁ܗ
Mark 6:15 ܐ_ܚܪܢܐ ܐܡܪܻܝܢ ܗ_ܘܱܘ ܕܻ݁ܐܠܻܝܐ ܗܘ ܘܱܐ_ܚܪܢܐ ܕܱ݁ܢܒ݂ܻܝܐ ܗܘ ܐܱܝܟ݂ ܚܱܕ݂ ܡܢ ܢܒ݂ܻܝܐ
Mark 6:16 ܟܱ݁ܕ݂ ܫܡܱܥ ܕ݁ܝܢ ܗܪܘܕ݂ܣ ܐܡܱܪ ܝܘܚܱܢܢ ܗܱܘ ܕ݁ܐܢܐ ܦ݁ܣܩܬ݂ ܪܻܫܗ ܗܘ ܩܡ ܡܢ ܒ݁ܝܬ݂ ܡܻܝܬ݂ܐ
Mark 6:17 ܗܘ ܓ݁ܝܪ ܗܪܘܕ݂ܣ ܫܱܕܱ݁ܪ ܗ_ܘܐ ܐܱܚܕ݁ܗ ܠܝܘܚܱܢܢ ܘܱܐܣܪܗ ܒ݁ܝܬ݂ ܐܱܣܻܝܪܐ ܡܛܠ ܗܪܘܕ݂ܻܝܱܐ ܐܱܢ_ܬܱ݁ܬ݂ ܦ݂ܻܝܠܻܝܦ݁ܘܣ ܐܱܚܘܗ_ܝ ܗܝ ܕܱ݁ܢܣܱܒ݂
Mark 6:18 ܐܡܱܪ ܗ_ܘܐ ܓ݁ܝܪ ܝܘܚܱܢܢ ܠܗܪܘܕ݂ܣ ܕ݁ܠܐ ܫܱܠܻܝܛ ܠܟ݂ ܕ݁ܬ݂ܣܱܒ݂ ܐܱܢ_ܬܱ݁ܬ݂ ܐܱܚܘܟ݂
Mark 6:19 ܗܻܝ ܕ݁ܝܢ ܗܪܘܕ݂ܻܝܱܐ ܠܚܻܝܡܐ ܗ_ܘܬ݂ ܠܗ ܘܨܒ݂ܝܢ ܗ_ܘܬ݂ ܠܡܩܛܠܗ ܘܠܐ ܡܫܟ݁ܚܐ ܗ_ܘܬ݂
Mark 6:20 ܗܪܘܕ݂ܣ ܓ݁ܝܪ ܕ݁ܚܠ ܗ_ܘܐ ܡܢ ܝܘܚܱܢܢ ܥܱܠ ܕ݁ܝܕ݂ܱܥ ܗ_ܘܐ ܕ݁ܓ݂ܱܒ݂ܪܐ ܗ_ܘ ܙܱܕܻ݁ܝܩܐ ܘܩܱܕܻ݁ܝܫܐ ܘܱܡܢܱܛܱܪ ܗ_ܘܐ ܠܗ ܘܣܱܓܻ݁ܝܐܬ݂ܐ ܫܡܱܥ ܗ_ܘܐ ܠܗ ܘܥܒ݂ܕ݂ ܘܒ݂ܱܣܻܝܡܐܝܻܬ݂ ܫܡܱܥ ܗ_ܘܐ ܠܗ
Mark 6:21 ܘܱܗܘܐ ܝܱܘܡܐ ܝܻܕ݂ܻܝܥܐ ܟܱ݁ܕ݂ ܗܪܘܕ݂ܣ ܒ݁ܒ݂ܝܬ݂ ܝܱܠܕ݁ܗ ܚܫܡܻܝܬ݂ܐ ܥܒ݂ܱܕ݂ ܗ_ܘܐ ܠܪܱܘܪܒ݂ܢܱܘܗ_ܝ ܘܱܠܟܻ݁ܝܠܻܝܱܪܟ݂ܐ ܘܱܠܪܻܫܐ ܕܱ݁ܓ݂ܠܻܝܠܐ
Mark 6:22 ܘܥܠܱܬ݂ ܒܱ݁ܪܬ݂ܗ ܕ݁ܗܪܘܕ݂ܻܝܱܐ ܪܱܩܕ݂ܱܬ݂ ܘܫܦ݂ܪܱܬ݂ ܠܗ ܠܗܪܘܕ݂ܣ ܘܠܱܐܝܠܝܢ ܕܱ݁ܣܡܻܝܟ݂ܻܝܢ ܥܱܡܗ ܘܐܡܱܪ ܡܱܠܟ݁ܐ ܠܱܛܠܻܝܬ݂ܐ ܫܱܐܠܝ ܡܢܝ ܡܕ݁ܡ ܕ݁ܨܒ݂ܝܐ ܐܱܢ_ܬ݁ܝ ܘܐܬ݁ܠ ܠܟ݂ܝ
Mark 6:23 ܘܻܝܡܐ ܠܗ ܕ݁ܡܕ݁ܡ ܕ݁ܬ݂ܫܐܠܻܝܢ ܐܬ݁ܠ ܠܟ݂ܝ ܥܕ݂ܱܡܐ ܠܦ݂ܠܓ݁ܗ ܕ݁ܡܱܠܟ݁ܘܬ݂ܝ
Mark 6:24 ܗܻܝ ܕ݁ܝܢ ܢܦ݂ܩܱܬ݂ ܘܐܡܪܐ ܠܐܡܗ ܡܢܐ ܐܫܐܠܻܝܘܗ_ܝ ܐܡܪܐ ܠܗ ܪܻܫܗ ܕ݁ܝܘܚܱܢܢ ܡܱܥܡܕ݂ܢܐ
Mark 6:25 ܘܡܚܕ݂ܐ ܥܠܱܬ݂ ܒܱ݁ܒ݂ܛܻܝܠܘܬ݂ܐ ܠܘܬ݂ ܡܱܠܟ݁ܐ ܘܐܡܪܐ ܠܗ ܨܒ݂ܝܐ ܐ_ܢܐ ܒ݁ܗܕ݂ܐ ܫܥܬ݂ܐ ܕ݁ܬ݂ܬ݁ܠ ܠܻܝ ܥܱܠ ܦܻ݁ܝܢܟ݁ܐ ܪܻܫܗ ܕ݁ܝܘܚܱܢܢ ܡܱܥܡܕ݂ܢܐ
Mark 6:26 ܘܟ݂ܪܝܱܬ݂ ܠܗ ܣܱܓܻ݁ܝ ܠܡܱܠܟ݁ܐ ܡܛܠ ܕ݁ܝܢ ܡܱܘܡܬ݂ܐ ܘܡܛܠ ܣܡܻܝܟ݂ܐ ܠܐ ܨܒ݂ܐ ܕ݁ܢܓ݂ܠܙܻܝܗ
Mark 6:27 ܐܠܐ ܡܚܕ݂ܐ ܫܱܕܱ݁ܪ ܡܱܠܟ݁ܐ ܐܣܦ݁ܘܩܠܱܛܪܐ ܘܱܦ݂ܩܱܕ݂ ܕ݁ܢܱܝܬ݁ܐ ܪܻܫܗ ܕ݁ܝܘܚܱܢܢ ܘܐܙܱܠ ܦܱ݁ܣܩܗ ܪܻܫܗ ܕ݁ܝܘܚܱܢܢ ܒ݁ܝܬ݂ ܐܱܣܻܝܪܐ
Mark 6:28 ܘܱܐܝܬܻ݁ܝ ܒ݁ܦ݂ܻܝܢܟ݁ܐ ܘܝܱܗ_ܒ݂ ܠܱܛܠܻܝܬ݂ܐ ܘܗܻܝ ܛܠܻܝܬ݂ܐ ܝܗܒܱ݁ܬ݂ ܠܐܡܗ
Mark 6:29 ܘܱܫܡܱܥܘ ܬܱ݁ܠܡܻܝܕ݂ܱܘܗ_ܝ ܘܐܬ݂ܱܘ ܫܩܱܠܘ ܫܠܱܕ݁ܗ ܘܣܡܘ ܒ݁ܒ݂ܝܬ݂ ܩܒ݂ܘܪܐ
Mark 6:30 ܘܐܬ݂ܟܱ݁ܢܱܫܘ ܫܠܻܝܚܐ ܠܘܬ݂ ܝܫܘܥ ܘܐܡܱܪܘ ܠܗ ܟ݁ܠ ܡܐ ܕܱ݁ܥܒ݂ܱܕ݂ܘ ܘܟ݂ܠ ܡܐ ܕܱ݁ܐܠܦ݂ܘ
Mark 6:31 ܘܐܡܱܪ ܠܗܘܢ ܬܱ݁ܘ ܠܟ݂ܘܢ ܢܻܐܙܱܠ ܠܕ݂ܱܒ݂ܪܐ ܒܱ݁ܠܚܘܕ݂ܱܝܢ ܘܐܬ݁ܬ݁ܢܻܝܚܘ ܩܱܠܻܝܠ ܐܻܝܬ݂ ܗ_ܘܱܘ ܓ݁ܝܪ ܣܱܓܻ݁ܝܐܐ ܕ݁ܐܙܻܠ_ܝܢ ܘܐܬ݂ܝܢ ܘܠܱܝܬ݁ ܗ_ܘܐ ܠܗܘܢ ܐܱܬ݂ܪܐ ܐܦ݂ ܠܐ ܠܡܐܟ݂ܱܠ
Mark 6:32 ܘܐܙܱܠܘ ܠܱܐܬ݂ܪܐ ܚܘܪܒ݁ܐ ܒܱ݁ܣܦ݂ܻܝܢ_ܬ݁ܐ ܒܱ݁ܠܚܘܕ݂ܱܝܗܘܢ
Mark 6:33 ܘܱܚܙܱܘ ܐܢܘܢ ܣܱܓܻ݁ܝܐܐ ܟܱ݁ܕ݂ ܐܙܻܠ_ܝܢ ܘܐܫܬܱ݁ܘܕܱ݁ܥܘ ܐܢܘܢ ܘܱܒ݂ܝܱܒ݂ܫܐ ܪܗܛܘ ܡܢ ܟ݁ܠܗܝܢ ܡܕ݂ܻܝܢܬ݂ܐ ܩܕ݂ܡܱܘܗ_ܝ ܠܬ݂ܱܡܢ
Mark 6:34 ܘܱܢܦ݂ܱܩ ܝܫܘܥ ܚܙܐ ܟ݁ܢܫܐ ܣܱܓܻ݁ܝܐܐ ܘܐܬ݂ܪܱܚܱܡ ܥܠܱܝܗܘܢ ܕ݁ܕ݂ܡܝܢ ܗܘܱܘ ܠܥܪܒ݁ܐ ܕ݁ܠܱܝܬ݁ ܠܗܘܢ ܪܥܝܐ ܘܫܱܪܻܝ ܗ_ܘܐ ܠܡܱܠܦ݂ܘ ܐܢܘܢ ܣܱܓܻ݁ܝܐܬ݂ܐ
Mark 6:35 ܘܟ݂ܱܕ݂ ܗܘܐ ܥܕ݁ܢܐ ܣܱܓܻ݁ܝܐܐ ܩܪܒ݂ܘ ܠܘܬ݂ܗ ܬܱ݁ܠܡܻܝܕ݂ܱܘܗ_ܝ ܘܐܡܪܻܝܢ ܠܗ ܕ݁ܗܢܐ ܐܱܬ݂ܪܐ ܚܘܪܒ݁ܐ ܗ_ܘ ܘܥܕ݁ܢܐ ܣܱܓܻ݁ܝ
Mark 6:36 ܫܪܻܝ ܐܢܘܢ ܕ݁ܢܻܐܙܠ_ܘܢ ܠܐܓ݂ܘܪܣܐ ܕܱ݁ܚܕ݂ܪܱܝܢ ܘܱܠܩܘܪܝܐ ܘܢܙܒ݁ܢܘܢ ܠܗܘܢ ܠܱܚܡܐ ܠܱܝܬ݁ ܠܗܘܢ ܓ݁ܝܪ ܡܕ݁ܡ ܠܡܐܟ݂ܱܠ
Mark 6:37 ܗܘ ܕ݁ܝܢ ܐܡܱܪ ܠܗܘܢ ܗܱܒ݂ܘ ܠܗܘܢ ܐܱܢ_ܬ݁ܘܢ ܠܡܠܥܱܣ ܐܡܪܻܝܢ ܠܗ ܢܻܐܙܱܠ ܢܙܒ݁ܢ ܕ݁ܡܱܐܬ݂ܝܢ ܕܻ݁ܝܢܪܻܝܢ ܠܱܚܡܐ ܘܢܬ݁ܠ ܠܗܘܢ ܠܥܣܻܝܢ
Mark 6:38 ܗܘ ܕ݁ܝܢ ܐܡܱܪ ܠܗܘܢ ܙܠܘ ܚܙܱܘ ܟ݁ܡܐ ܠܱܚܡܻܝܢ ܐܻܝܬ݂ ܠܟ݂ܘܢ ܗܪܟ݁ܐ ܘܟ݂ܱܕ݂ ܚܙܱܘ ܐܡܪܻܝܢ ܠܗ ܚܱܡܫܐ ܠܱܚܡܻܝܢ ܘܱܬ݂ܪܝܢ ܢܘܢܻܝܢ
Mark 6:39 ܘܱܦ݂ܩܱܕ݂ ܠܗܘܢ ܕ݁ܢܱܣܡܟ݂ܘܢ ܠܟ݂ܠܢܫ ܣܡܟ݂ܻܝܢ ܣܡܟ݂ܻܝܢ ܥܱܠ ܥܣܒ݁ܐ
Mark 6:40 ܘܐܣܬ݁ܡܟ݂ܘ ܣܡܟ݂ܻܝܢ ܣܡܟ݂ܻܝܢ ܕܱ݁ܡܐܐ ܡܐܐ ܘܱܕ݂ܚܱܡܫܻܝܢ ܚܱܡܫܻܝܢ
Mark 6:41 ܘܱܢܣܱܒ݂ ܗܢܘܢ ܚܱܡܫܐ ܠܱܚܡܻܝܢ ܘܱܬ݂ܪܝܢ ܢܘܢܻܝܢ ܘܚܪ ܒܱ݁ܫܡܱܝܐ ܘܒ݂ܱܪܟ݂ ܘܱܩܨܐ ܠܱܚܡܐ ܘܝܱܗ_ܒ݂ ܠܬ݂ܱܠܡܻܝܕ݂ܱܘܗ_ܝ ܕܱ݁ܢܣܻܝܡܘܢ ܠܗܘܢ ܘܗܢܘܢ ܬ݁ܪܝܢ ܢܘܢܻܝܢ ܦܱ݁ܠܓ݂ܘ ܠܟ݂ܠܗܘܢ
Mark 6:42 ܘܐܟ݂ܱܠܘ ܟ݁ܠܗܘܢ ܘܱܣܒ݂ܱܥܘ
Mark 6:43 ܘܱܫܩܱܠܘ ܩܨܝܐ ܬ݁ܪܥܣܱܪ ܩܘܦ݂ܻܝܢܻܝܢ ܟܱ݁ܕ݂ ܡܠܝܢ ܘܡܢ ܢܘܢܐ
Mark 6:44 ܐܻܝܬ݂ܱܝܗܘܢ ܗ_ܘܱܘ ܕ݁ܝܢ ܕ݁ܐܟ݂ܱܠܘ ܠܱܚܡܐ ܚܱܡܫܐ ܐܱܠܦ݂ܻܝܢ ܓܱ݁ܒ݂ܪܻܝܢ
Mark 6:45 ܘܡܚܕ݂ܐ ܐܠܱܨ ܠܬ݂ܱܠܡܻܝܕ݂ܱܘܗ_ܝ ܕ݁ܢܣܩܘܢ ܠܱܣܦ݂ܻܝܢ_ܬ݁ܐ ܘܢܻܐܙܠ_ܘܢ ܩܕ݂ܡܱܘܗ_ܝ ܠܥܒ݂ܪܐ ܠܒ݂ܝܬ݂-ܨܱܝܕ݁ܐ ܥܱܕ݂ ܫܪܐ ܗܘ ܠܟ݂ܢܫܐ
Mark 6:46 ܘܟ݂ܱܕ݂ ܫܪܐ ܐܢܘܢ ܐܙܱܠ ܠܛܘܪܐ ܠܱܡܨܱܠܝܘ
Mark 6:47 ܟܱ݁ܕ݂ ܗܘܐ ܕ݁ܝܢ ܪܱܡܫܐ ܣܦ݂ܻܝܢ_ܬ݁ܐ ܐܻܝܬ݂ܝܗ ܗ_ܘܬ݂ ܡܨܥܱܬ݂ ܝܱܡܐ ܘܗܘ ܒܱ݁ܠܚܘܕ݂ܱܘܗ_ܝ ܥܱܠ ܐܱܪܥܐ
Mark 6:48 ܘܱܚܙܐ ܐܢܘܢ ܕ݁ܡܫܬܱ݁ܢܩܻܝܢ ܟܱ݁ܕ݂ ܪܕ݂ܝܢ ܪܘܚܐ ܓ݁ܝܪ ܠܘܩܒ݂ܱܠܗܘܢ ܗ_ܘܬ݂ ܘܱܒ݂ܡܱܛܱܪܬ݂ܐ ܪܒ݂ܻܝܥܝܬ݁ܐ ܕ݁ܠܻܠܝܐ ܐܬ݂ܐ ܠܘܬ݂ܗܘܢ ܝܫܘܥ ܟܱ݁ܕ݂ ܡܗܱܠܟ݂ ܥܱܠ ܡܱܝܐ ܘܨܒ݂ܐ ܗ_ܘܐ ܕ݁ܢܥܒܱ݁ܪ ܐܢܘܢ
Mark 6:49 ܗܢܘܢ ܕ݁ܝܢ ܚܙܱܐܘܗ_ܝ ܕܱ݁ܡܗܱܠܟ݂ ܥܱܠ ܡܱܝܐ ܘܱܣܒ݂ܱܪܘ ܠܗܘܢ ܕ݁ܚܙܘܐ ܗ_ܘ ܕܱ݁ܓ݁ܠܐ ܘܱܩܥܱܘ
Mark 6:50 ܟ݁ܠܗܘܢ ܓ݁ܝܪ ܚܙܱܐܘܗ_ܝ ܘܱܕ݂ܚܠܘ ܘܒ݂ܱܪ ܫܥܬ݂ܗ ܡܱܠܠ ܥܱܡܗܘܢ ܘܐܡܱܪ ܠܗܘܢ ܐܬ݂ܠܱܒ݁_ܒ݂ܘ ܐܢܐ ܐ_ܢܐ ܠܐ ܬ݁ܕ݂ܚܠܘܢ
Mark 6:51 ܘܱܣܠܩ ܠܘܬ݂ܗܘܢ ܠܱܣܦ݂ܻܝܢ_ܬ݁ܐ ܘܫܠܝܱܬ݂ ܪܘܚܐ ܘܛܒ݂ ܡܬ݁ܕܱ݁ܡܪܻܝܢ ܗ_ܘܱܘ ܘܬ݂ܱܗܻܝܪܻܝܢ ܒ݁ܢܱܦ݂ܫܗܘܢ
Mark 6:52 ܠܐ ܓ݁ܝܪ ܐܣܬܱ݁ܟܱ݁ܠܘ ܗ_ܘܱܘ ܡܢ ܠܱܚܡܐ ܗܱܘ ܡܛܠ ܕ݁ܠܒ݁ܗܘܢ ܡܥܱܒܱ݁ܝ ܗ_ܘܐ
Mark 6:53 ܘܟ݂ܱܕ݂ ܥܒ݂ܱܪܘ ܥܒ݂ܪܐ ܐܬ݂ܱܘ ܠܱܐܪܥܐ ܕ݁ܓ݂ܢܣܱܪ
Mark 6:54 ܘܟ݂ܱܕ݂ ܢܦ݂ܱܩܘ ܡܢ ܣܦ݂ܻܝܢ_ܬ݁ܐ ܒܱ݁ܪ ܫܥܬ݂ܗ ܐܣܬܱ݁ܟ݁ܠܘܗ_ܝ ܐ_ܢܫܱܝ ܐܱܬ݂ܪܐ
Mark 6:55 ܘܱܪܗܛܘ ܒ݁ܟ݂ܠܗ ܐܱܪܥܐ ܗܝ ܘܫܱܪܻܝܘ ܠܡܱܝܬ݁ܝܘ ܠܱܐܝܠܝܢ ܕ݁ܒ݂ܻܝܫܐܝܻܬ݂ ܥܒ݂ܻܝܕ݂ܻܝܢ ܟܱ݁ܕ݂ ܫܩܻܝܠܻܝܢ ܠܗܘܢ ܒ݁ܥܱܪܣܬ݂ܐ ܠܱܐܝܟ݁ܐ ܕ݁ܫܡܥܻܝܢ ܗ_ܘܱܘ ܕܻ݁ܐܝܬ݂ܱܘܗ_ܝ
Mark 6:56 ܘܱܐܝܟ݁ܐ ܕ݁ܥܐܠ ܗ_ܘܐ ܠܩܘܪܝܐ ܘܠܱܡܕ݂ܻܝܢܬ݂ܐ ܒ݁ܫܘܩܐ ܣܝܡܻܝܢ ܗ_ܘܱܘ ܟ݁ܪܻܝܗܐ ܘܒ݂ܥܝܢ ܗ_ܘܱܘ ܡܢܗ ܕ݁ܐܦ݂ܢ ܠܟ݂ܢܦ݂ܐ ܕܱ݁ܠܒ݂ܘܫܗ ܢܩܪܒ݂ܘܢ ܘܟ݂ܠܗܘܢ ܐܱܝܠܝܢ ܕ݁ܩܪܒܻ݁ܝܢ ܗ_ܘܱܘ ܠܗ ܡܬ݂ܱܐܣܝܢ ܗ_ܘܱܘ
Mark 7:1 ܘܱܟ݂ܢܱܫܘ ܠܘܬ݂ܗ ܦ݁ܪܻܝܫܐ ܘܣܦ݂ܪܐ ܕ݁ܐܬ݂ܱܘ ܡܢ ܐܘܪܻܫܠܡ
Mark 7:2 ܘܱܚܙܱܘ ܐ_ܢܫܻܝܢ ܡܢ ܬܱ݁ܠܡܻܝܕ݂ܱܘܗ_ܝ ܕ݁ܐܟ݂ܠܻܝܢ ܠܱܚܡܐ ܟܱ݁ܕ݂ ܠܐ ܡܫܓ݂ܢ ܐܻܝܕ݂ܱܝܗܘܢ ܘܐܬ݂ܥܱܕܱ݁ܠܘ
Mark 7:3 ܟ݁ܠܗܘܢ ܓ݁ܝܪ ܝܻܗܘܕ݂ܝܐ ܘܱܦ݂ܪܻܝܫܐ ܐܢ ܗܘ ܕܱ݁ܒ݂ܛܻܝܠܐܝܻܬ݂ ܠܐ ܡܫܻܝܓ݂ܻܝܢ ܐܻܝܕ݂ܱܝܗܘܢ ܠܐ ܠܥܣܻܝܢ ܡܛܠ ܕܱ݁ܐܚܻܝܕ݂ܻܝܢ ܡܱܫܠܡܢܘܬ݂ܐ ܕ݁ܩܱܫܻܝܫܐ
Mark 7:4 ܘܡܢ ܫܘܩܐ ܐܠܐ ܥܡܕܻ݁ܝܢ ܠܐ ܠܥܣܻܝܢ ܘܣܱܓܻ݁ܝܐܬ݂ܐ ܐ_ܚܪܢܝܬ݂ܐ ܐܻܝܬ݂ ܐܱܝܠܝܢ ܕ݁ܩܱܒ݁ܠܘ ܕ݁ܢܛܪܘܢ ܡܱܥܡܘܕ݂ܝܬ݂ܐ ܕ݁ܟ݂ܣܐ ܘܱܕ݂ܩܣܛܐ ܘܱܕ݂ܡܐܢܱܝ ܢܚܫܐ ܘܱܕ݂ܥܱܪܣܬ݂ܐ
Mark 7:5 ܘܫܱܐܠܘܗ_ܝ ܣܦ݂ܪܐ ܘܱܦ݂ܪܻܝܫܐ ܠܡܢܐ ܬܱ݁ܠܡܻܝܕ݂ܱܝܟ݁ ܠܐ ܡܗܱܠܟ݂ܻܝܢ ܐܱܝܟ݂ ܡܱܫܠܡܢܘܬ݂ܐ ܕ݁ܩܱܫܻܝܫܐ ܐܠܐ ܟܱ݁ܕ݂ ܠܐ ܡܫܓ݂ܢ ܐܻܝܕ݂ܱܝܗܘܢ ܐܟ݂ܠܻܝܢ ܠܱܚܡܐ
Mark 7:6 ܗܘ ܕ݁ܝܢ ܐܡܱܪ ܠܗܘܢ ܫܱܦܻ݁ܝܪ ܐܬ݂ܢܱܒܻ݁ܝ ܥܠܱܝܟ݁ܘܢ ܐܫܱܥܝܐ ܢܒ݂ܻܝܐ ܢܣܒܱ݁ܝ ܒܱ݁ܐܦ݁ܐ ܐܱܝܟ݂ ܕܱ݁ܟ݂ܬ݂ܻܝܒ݂ ܕ݁ܥܱܡܐ ܗܢܐ ܒ݁ܣܦ݂ܘܬ݂ܗ ܗ_ܘ ܡܝܱܩܱܪ ܠܻܝ ܠܒ݁ܗܘܢ ܕ݁ܝܢ ܣܱܓܻ݁ܝ ܪܱܚܻܝܩ ܡܢܝ
Mark 7:7 ܘܱܣܪܻܝܩܐܝܻܬ݂ ܕ݁ܚܠܻܝܢ ܠܻܝ ܟܱ݁ܕ݂ ܡܱܠܦ݂ܻܝܢ ܝܘܠܦ݁ܢܐ ܕ݁ܦ݂ܘܩܕ݁ܢܐ ܕܱ݁ܒ݂ܢܱܝ ܐ_ܢܫܐ
Mark 7:8 ܫܒ݂ܱܩܬ݁ܘܢ ܓ݁ܝܪ ܦ݁ܘܩܕ݁ܢܐ ܕܱ݁ܐܠܗܐ ܘܱܐܚܻܝܕ݂ܻܝܢ ܐܢ_ܬ݁ܘܢ ܡܱܫܠܡܢܘܬ݂ܐ ܕܱ݁ܒ݂ܢܱܝ ܐ_ܢܫܐ ܡܱܥܡܘܕ݂ܝܬ݂ܐ ܕ݁ܟ݂ܣܐ ܘܱܕ݂ܩܣܛܐ ܘܣܱܓܻ݁ܝܐܬ݂ܐ ܐܱܝܠܝܢ ܕܱ݁ܠܗܠܝܢ ܕ݁ܡܝܢ
Mark 7:9 ܐܡܱܪ ܠܗܘܢ ܫܱܦܻ݁ܝܪ ܛܠܡܻܝܢ ܐܢ_ܬ݁ܘܢ ܦ݁ܘܩܕ݁ܢܐ ܕܱ݁ܐܠܗܐ ܕܱ݁ܬ݂ܩܻܝܡܘܢ ܡܱܫܠܡܢܘܬ݂ܟ݂ܘܢ
Mark 7:10 ܡܘܫܐ ܓ݁ܝܪ ܐܡܱܪ ܕ݁ܝܱܩܱܪ ܠܱܐܒ݂ܘܟ݂ ܘܠܐܡܟ݂ ܘܡܱܢ ܕܱ݁ܡܨܱܚܐ ܠܱܐܒ݂ܐ ܘܠܐܡܐ ܡܱܘܬ݁ܐ ܢܡܘܬ݂
Mark 7:11 ܐܱܢ_ܬ݁ܘܢ ܕ݁ܝܢ ܐܡܪܻܝܢ ܐܢ_ܬ݁ܘܢ ܐܢ ܢܻܐܡܱܪ ܓܱ݁ܒ݂ܪܐ ܠܱܐܒ݂ܘܗ_ܝ ܐܱܘ ܠܐܡܗ ܩܘܪܒ݁ܢܝ ܡܕ݁ܡ ܕ݁ܡܢܝ ܬܻ݁ܐܬ݂ܱܪ
Mark 7:12 ܘܠܐ ܫܒ݂ܩܻܝܢ ܐܢ_ܬ݁ܘܢ ܠܗ ܕ݁ܢܥܒ݁ܕ݂ ܡܕ݁ܡ ܠܱܐܒ݂ܘܗ_ܝ ܐܱܘ ܠܐܡܗ
Mark 7:13 ܘܡܱܣܠܝܢ ܐܢ_ܬ݁ܘܢ ܡܠܬ݂ܐ ܕܱ݁ܐܠܗܐ ܡܛܠ ܡܱܫܠܡܢܘܬ݂ܐ ܕܱ݁ܐܫܠܡܬ݁ܘܢ ܘܱܕ݂ܕ݂ܡܝܢ ܠܗܠܝܢ ܣܱܓܻ݁ܝܐܬ݂ܐ ܥܒ݂ܕܻ݁ܝܢ ܐܢ_ܬ݁ܘܢ
Mark 7:14 ܘܱܩܪܐ ܝܫܘܥ ܠܟ݂ܢܫܐ ܟ݁ܠܗ ܘܐܡܱܪ ܠܗܘܢ ܫܘܡܥܘܢܝ ܟ݁ܠܟ݂ܘܢ ܘܐܣܬܱ݁ܟ݁_ܠܘ
Mark 7:15 ܠܱܝܬ݁ ܡܕ݁ܡ ܕܱ݁ܠܒ݂ܱܪ ܡܢ ܒܱ݁ܪܢܫܐ ܗܘ ܘܥܐܠ ܠܗ ܕ݁ܡܫܟܱ݁ܚ ܡܣܱܝܒ݂ ܠܗ ܐܠܐ ܡܕ݁ܡ ܕ݁ܢܦ݂ܩ ܡܢܗ ܗܱܘ ܗ_ܘ ܡܣܱܝܒ݂ ܠܒ݂ܱܪ ܐ_ܢܫܐ
Mark 7:16 ܡܱܢ ܕܻ݁ܐܝܬ݂ ܠܗ ܐܕ݂ܢܐ ܕ݁ܢܫܡܱܥ ܢܫܡܱܥ
Mark 7:17 ܟܱ݁ܕ݂ ܕ݁ܝܢ ܥܱܠ ܝܫܘܥ ܠܒ݂ܱܝܬ݁ܐ ܡܢ ܟ݁ܢܫܐ ܫܱܐܠܘܗ_ܝ ܬܱ݁ܠܡܻܝܕ݂ܱܘܗ_ܝ ܥܱܠ ܡܱܬ݂ܠܐ ܗܱܘ
Mark 7:18 ܐܡܱܪ ܠܗܘܢ ܗܟ݂ܱܢܐ ܐܦ݂ ܐܱܢ_ܬ݁ܘܢ ܥܱܛܠܻܝܢ ܐܢ_ܬ݁ܘܢ ܠܐ ܝܕ݂ܥܻܝܢ ܐܢ_ܬ݁ܘܢ ܕ݁ܟ݂ܠ ܡܕ݁ܡ ܕ݁ܡܢ ܠܒ݂ܱܪ ܥܐܠ ܠܒ݂ܱܪ ܐ_ܢܫܐ ܠܐ ܡܫܟܱ݁ܚ ܡܣܱܝܒ݂ ܠܗ
Mark 7:19 ܕ݁ܠܐ ܗ_ܘܐ ܠܠܒ݁ܗ ܥܐܠ ܐܠܐ ܠܟ݂ܱܪܣܗ ܘܡܫܬ݁ܕ݂ܐ ܒ݁ܬ݂ܱܕ݂ܟܻ݁ܝܬ݂ܐ ܕܱ݁ܡܕ݂ܱܟ݁ܝܐ ܟ݁ܠܗ ܡܐܟ݂ܘܠܬ݁ܐ
Mark 7:20 ܡܕ݁ܡ ܕ݁ܝܢ ܕ݁ܢܦ݂ܩ ܡܢ ܒܱ݁ܪܢܫܐ ܗܱܘ ܗ_ܘ ܡܣܱܝܒ݂ ܠܒ݂ܱܪ ܐ_ܢܫܐ
Mark 7:21 ܡܢ ܠܓ݂ܱܘ ܓ݁ܝܪ ܡܢ ܠܒ݁ܐ ܕܱ݁ܒ݂ܢܱܝ ܐ_ܢܫܐ ܢܦ݂ܩܢ ܡܱܚܫܒ݂ܬ݂ܐ ܒܻ݁ܝܫܬ݂ܐ ܓܱ݁ܘܪܐ ܙܢܝܘܬ݂ܐ ܓܱ݁ܢܒ݂ܘܬ݂ܐ ܩܛܠܐ
Mark 7:22 ܥܠܘܒ݂ܘܬ݂ܐ ܒܻ݁ܝܫܘܬ݂ܐ ܢܟ݂ܠܐ ܨܱܚܢܘܬ݂ܐ ܥܱܝܢܐ ܒܻ݁ܝܫܬ݁ܐ ܓ݁ܘܕ݁ܦ݂ܐ ܫܱܒ݂ܗܪܢܘܬ݂ܐ ܫܛܝܘܬ݂ܐ
Mark 7:23 ܗܠܝܢ ܟ݁ܠܗܝܢ ܒܻ݁ܝܫܬ݂ܐ ܡܢ ܠܓ݂ܱܘ ܗ_ܘ ܢܦ݂ܩܢ ܘܱܡܣܱܝܒ݂ܢ ܠܗ ܠܒ݂ܱܪܢܫܐ
Mark 7:24 ܡܢ ܬܱ݁ܡܢ ܩܡ ܝܫܘܥ ܘܐܬ݂ܐ ܠܱܬ݂ܚܘܡܐ ܕ݁ܨܘܪ ܘܱܕ݂ܨܱܝܕ݁ܢ ܘܥܱܠ ܠܒ݂ܱܝܬ݁ܐ ܚܱܕ݂ ܘܠܐ ܨܒ݂ܐ ܗ_ܘܐ ܕ݁ܐ_ܢܫ ܢܕܱ݁ܥ ܒ݁ܗ ܘܠܐ ܐܫܟܱ݁ܚ ܕ݁ܢܛܫܐ
Mark 7:25 ܡܚܕ݂ܐ ܓ݁ܝܪ ܫܡܥܱܬ݂ ܐܱܢ_ܬ݁ܬ݂ܐ ܚܕ݂ܐ ܡܛܠܬ݂ܗ ܕܻ݁ܐܝܬ݂ ܗ_ܘܬ݂ ܠܒ݂ܱܪܬ݂ܗ ܪܘܚܐ ܛܱܢܦ݂ܬ݂ܐ ܘܐܬ݂ܬ݂ ܢܦ݂ܠܱܬ݂ ܩܕ݂ܡ ܪܓ݂ܠܱܘܗ_ܝ
Mark 7:26 ܗܻܝ ܕ݁ܝܢ ܐܱܢ_ܬ݁ܬ݂ܐ ܐܻܝܬ݂ܝܗ ܗ_ܘܬ݂ ܚܱܢܦ݂ܬ݂ܐ ܡܢ ܦ݁ܘܢܻܝܩܻܐ ܕ݁ܣܘܪܻܝܱܐ ܘܒ݂ܥܝܐ ܗ_ܘܬ݂ ܡܢܗ ܕ݁ܢܱܦ݁ܩ ܫܻܐܕ݂ܐ ܡܢ ܒܱ݁ܪܬ݂ܗ
Mark 7:27 ܘܐܡܱܪ ܠܗ ܝܫܘܥ ܫܒ݂ܘܩܝ ܠܘܩܕ݂ܱܡ ܕ݁ܢܣܒ݁ܥܘܢ ܒ݁ܢܱܝܐ ܠܐ ܗ_ܘܬ݂ ܓ݁ܝܪ ܫܱܦܻ݁ܝܪܐ ܕ݁ܢܣܱܒ݂ ܠܱܚܡܐ ܕܱ݁ܒ݂ܢܱܝܐ ܘܢܱܪܡܐ ܠܟ݂ܱܠܒ݁ܐ
Mark 7:28 ܗܻܝ ܕ݁ܝܢ ܥܢܬ݂ ܘܐܡܪܐ ܠܗ ܐܻܝܢ ܡܪܝ ܐܦ݂ ܟܱ݁ܠܒ݁ܐ ܡܢ ܬ݁ܚܝܬ݂ ܦ݁ܬ݂ܘܪܐ ܐܟ݂ܠܻܝܢ ܦܱ݁ܪܬ݁ܘܬ݂ܐ ܕܱ݁ܒ݂ܢܱܝܐ
Mark 7:29 ܐܡܱܪ ܠܗ ܝܫܘܥ ܙܠܝ ܡܛܠ ܗܕ݂ܐ ܡܠܬ݂ܐ ܢܦ݂ܱܩ ܠܗ ܫܻܐܕ݂ܐ ܡܢ ܒܱ݁ܪܬ݂ܟ݂ܝ
Mark 7:30 ܘܐܙܱܠ_ܬ݂ ܠܒ݂ܱܝܬ݁ܗ ܘܐܫܟ݁ܚܱܬ݂ ܒܱ݁ܪܬ݂ܗ ܟܱ݁ܕ݂ ܪܱܡܝܐ ܒ݁ܥܱܪܣܐ ܘܢܱܦܻ݁ܝܩ ܡܢܗ ܫܻܐܕ݂ܗ
Mark 7:31 ܬ݁ܘܒ݂ ܢܦ݂ܱܩ ܝܫܘܥ ܡܢ ܬ݁ܚܘܡܐ ܕ݁ܨܘܪ ܘܱܕ݂ܨܱܝܕ݁ܢ ܘܐܬ݂ܐ ܠܝܱܡܐ ܕܱ݁ܓ݂ܠܻܝܠܐ ܒܱ݁ܬ݂ܚܘܡܐ ܕ݁ܥܣܪܱܬ݂-ܡ̈ܕ݂ܻܝܢܬ݂ܐ
Mark 7:32 ܘܱܐܝܬܻ݁ܝܘ ܠܗ ܚܱܪܫܐ ܚܱܕ݂ ܦܻ݁ܐܩܐ ܘܒ݂ܥܐ ܗ_ܘܱܘ ܡܢܗ ܕܱ݁ܢܣܻܝܡ ܥܠܱܘܗ_ܝ ܐܻܝܕ݂ܐ
Mark 7:33 ܘܢܱܓ݂ܕ݁ܗ ܡܢ ܟ݁ܢܫܐ ܒܱ݁ܠܚܘܕ݂ܱܘܗ_ܝ ܘܱܐܪܡܻܝ ܨܒ݂ܥܬ݂ܗ ܒ݁ܐܕ݂ܢܱܘܗ_ܝ ܘܪܱܩ ܘܱܩܪܒ݂ ܠܠܫܢܗ
Mark 7:34 ܘܚܪ ܒܱ݁ܫܡܱܝܐ ܘܐܬ݁ܬܱ݁ܢܱܚ ܘܐܡܱܪ ܠܗ ܐܬ݂ܦܱ݁ܬ݁_ܚ
Mark 7:35 ܘܒ݂ܗ ܒ݁ܫܥܬ݂ܐ ܐܬ݂ܦܱ݁ܬܱ݁ܚ ܐܕ݂ܢܱܘܗ_ܝ ܘܐܫܬܱ݁ܪܻܝ ܐܣܪܐ ܕ݁ܠܫܢܗ ܘܡܱܠܠ ܦ݁ܫܻܝܩܐܝܻܬ݂
Mark 7:36 ܘܙܱܗܱܪ ܐܢܘܢ ܕܱ݁ܠܐ_ܢܫ ܠܐ ܢܻܐܡܪܘܢ ܘܱܟ݂ܡܐ ܕ݁ܗܘ ܡܙܱܗܱܪ ܗ_ܘܐ ܠܗܘܢ ܗܢܘܢ ܝܱܬܻ݁ܝܪ ܡܱܟ݂ܪܙܻܝܢ ܗ_ܘܱܘ
Mark 7:37 ܘܝܱܬܻ݁ܝܪܐܝܻܬ݂ ܡܬ݁ܕܱ݁ܡܪܻܝܢ ܗ_ܘܱܘ ܘܐܡܪܻܝܢ ܕ݁ܟ݂ܠ ܡܕ݁ܡ ܫܱܦܻ݁ܝܪ ܥܒ݂ܕ݂ ܠܚܱܪܫܐ ܥܒ݂ܕ݂ ܕ݁ܢܫܡܥܘܢ ܘܱܕ݂ܠܐ ܡܡܱܠܠܻܝܢ ܕܱ݁ܢܡܱܠܠܘܢ
Mark 8:1 ܒ݁ܗܢܘܢ ܕ݁ܝܢ ܝܱܘܡܬ݂ܐ ܟܱ݁ܕ݂ ܟ݁ܢܫܐ ܣܱܓܻ݁ܝܐܐ ܐܻܝܬ݂ ܗ_ܘܐ ܘܠܐ ܐܻܝܬ݂ ܗ_ܘܐ ܡܕ݁ܡ ܕ݁ܢܐܟ݂ܠܘܢ ܩܪܐ ܠܬ݂ܱܠܡܻܝܕ݂ܱܘܗ_ܝ ܘܐܡܱܪ ܠܗܘܢ
Mark 8:2 ܡܬ݂ܪܱܚܱܡ ܐ_ܢܐ ܥܱܠ ܟ݁ܢܫܐ ܗܢܐ ܕ݁ܗܐ ܬ݁ܠܬ݂ܐ ܝܱܘܡܻܝܢ ܩܱܘܻܝܘ ܠܘܬ݂ܝ ܘܠܱܝܬ݁ ܠܗܘܢ ܡܢܐ ܢܐܟ݂ܠܘܢ
Mark 8:3 ܘܐܢ ܗܘ ܕ݁ܫܪܐ ܐ_ܢܐ ܠܗܘܢ ܟܱ݁ܕ݂ ܨܝܡܻܝܢ ܠܒ݂ܬܱ݁ܝܗܘܢ ܥܝܦܻ݁ܝܢ ܒ݁ܐܘܪܚܐ ܐ_ܢܫܐ ܓ݁ܝܪ ܡܢܗܘܢ ܡܢ ܪܘܚܩܐ ܐܱܬܻ݁ܝܐܝܻܢ
Mark 8:4 ܐܡܪܻܝܢ ܠܗ ܬܱ݁ܠܡܻܝܕ݂ܱܘܗ_ܝ ܐܱܝܡܟ݁ܐ ܡܫܟܱ݁ܚ ܐ_ܢܫ ܗܪܟ݁ܐ ܒ݁ܚܘܪܒ݁ܐ ܕܱ݁ܢܣܱܒܱ݁ܥ ܠܱܚܡܐ ܠܗܠܝܢ ܟ݁ܠܗܘܢ
Mark 8:5 ܘܫܱܐܠ ܐܢܘܢ ܗܘ ܟ݁ܡܐ ܠܱܚܡܻܝܢ ܐܻܝܬ݂ ܠܟ݂ܘܢ ܐܡܪܻܝܢ ܠܗ ܫܱܒ݂ܥܐ
Mark 8:6 ܘܱܦ݂ܩܱܕ݂ ܠܟ݂ܢܫܐ ܕ݁ܢܣܬܱ݁ܡܟ݁ܘܢ ܥܱܠ ܐܱܪܥܐ ܘܱܢܣܱܒ݂ ܗܢܘܢ ܫܱܒ݂ܥܐ ܠܱܚܡܻܝܢ ܘܒ݂ܱܪܟ݂ ܘܱܩܨܐ ܘܝܱܗ_ܒ݂ ܠܬ݂ܱܠܡܻܝܕ݂ܱܘܗ_ܝ ܕܱ݁ܢܣܻܝܡܘܢ ܘܣܡܘ ܠܟ݂ܢܫܐ
Mark 8:7 ܘܻܐܝܬ݂ ܗ_ܘܱܘ ܢܘܢܐ ܩܱܠܻܝܠ ܘܐܦ݂ ܥܠܱܝܗܘܢ ܒܱ݁ܪܟ݂ ܘܐܡܱܪ ܕܱ݁ܢܣܻܝܡܘܢ ܐܢܘܢ
Mark 8:8 ܘܐܟ݂ܱܠܘ ܘܱܣܒ݂ܱܥܘ ܘܱܫܩܱܠܘ ܬܱ݁ܘܬ݁ܪܐ ܕܱ݁ܩܨܝܐ ܫܱܒ݂ܥܐ ܐܣܦ݁ܪܻܝܕ݂ܻܝܢ
Mark 8:9 ܐܻܝܬ݂ܱܝܗܘܢ ܗ_ܘܱܘ ܕ݁ܝܢ ܐ_ܢܫܐ ܕ݁ܐܟ݂ܱܠܘ ܐܱܝܟ݂ ܐܱܪܒ݁ܥܐ ܐܱܠܦ݂ܻܝܢ
Mark 8:10 ܘܱܫܪܐ ܐܢܘܢ ܘܱܣܠܩ ܡܚܕ݂ܐ ܠܱܣܦ݂ܻܝܢ_ܬ݁ܐ ܥܱܡ ܬܱ݁ܠܡܻܝܕ݂ܱܘܗ_ܝ ܘܐܬ݂ܐ ܠܱܐܬ݂ܪܐ ܕ݁ܕ݂ܱܠܡܢܘܬ݂ܐ
Mark 8:11 ܘܱܢܦ݂ܱܩܘ ܦ݁ܪܻܝܫܐ ܘܫܱܪܻܝܘ ܠܡܒ݂ܥܐ ܥܱܡܗ ܘܫܐܠܻܝܢ ܗ_ܘܱܘ ܠܗ ܐܬ݂ܐ ܡܢ ܫܡܱܝܐ ܟܱ݁ܕ݂ ܡܢܱܣܝܢ ܠܗ
Mark 8:12 ܘܐܬ݁ܬܱ݁ܢܱܚ ܒ݁ܪܘܚܗ ܘܐܡܱܪ ܡܢܐ ܒ݁ܥܝܐ ܐܬ݂ܐ ܫܱܪܒ݁ܬ݂ܐ ܗܕ݂ܐ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܠܐ ܬ݁ܬ݂ܻܝܗܒ݂ ܠܗ ܐܬ݂ܐ ܠܫܱܪܒ݁ܬ݂ܐ ܗܕ݂ܐ
Mark 8:13 ܘܱܫܒ݂ܱܩ ܐܢܘܢ ܘܱܣܠܩ ܠܱܣܦ݂ܻܝܢ_ܬ݁ܐ ܘܐܙܱܠܘ ܠܗܱܘ ܥܒ݂ܪܐ
Mark 8:14 ܘܱܛܥܱܘ ܕ݁ܢܣܒ݂ܘܢ ܠܱܚܡܐ ܘܐܠܐ ܚܕ݂ܐ ܓ݁ܪܻܝܨܬ݁ܐ ܠܱܝܬ݁ ܗ_ܘܐ ܥܱܡܗܘܢ ܒܱ݁ܣܦ݂ܻܝܢ_ܬ݁ܐ
Mark 8:15 ܘܦ݂ܱܩܕ݂ ܐܢܘܢ ܘܐܡܱܪ ܠܗܘܢ ܚܙܱܘ ܐܙܕܱ݁ܗ_ܪܘ ܡܢ ܚܡܻܝܪܐ ܕܱ݁ܦ݂ܪܻܝܫܐ ܘܡܢ ܚܡܻܝܪܗ ܕ݁ܗܪܘܕ݂ܣ
Mark 8:16 ܘܡܬ݂ܚܱܫܒ݂ܻܝܢ ܗ_ܘܱܘ ܚܱܕ݂ ܥܱܡ ܚܱܕ݂ ܘܐܡܪܻܝܢ ܕ݁ܠܱܚܡܐ ܠܱܝܬ݁ ܠܱܢ
Mark 8:17 ܝܫܘܥ ܕ݁ܝܢ ܝܻܕ݂ܱܥ ܘܐܡܱܪ ܠܗܘܢ ܡܢܐ ܪܢܝܢ ܐܢ_ܬ݁ܘܢ ܕ݁ܠܱܚܡܐ ܠܱܝܬ݁ ܠܟ݂ܘܢ ܠܐ ܥܕ݂ܱܡܐ ܠܗܫܐ ܝܕ݂ܥܻܝܢ ܐܢ_ܬ݁ܘܢ ܘܠܐ ܡܣܬܱ݁ܟ݁ܠܻܝܢ ܐܢ_ܬ݁ܘܢ ܥܕ݂ܱܟܻ݁ܝܠ ܠܒ݁ܐ ܩܱܫܝܐ ܐܻܝܬ݂ ܠܟ݂ܘܢ
Mark 8:18 ܘܥܱܝܢܐ ܐܻܝܬ݂ ܠܟ݂ܘܢ ܘܠܐ ܚܙܝܢ ܐܢ_ܬ݁ܘܢ ܘܐܕ݂ܢܐ ܐܻܝܬ݂ ܠܟ݂ܘܢ ܘܠܐ ܫܡܥܻܝܢ ܐܢ_ܬ݁ܘܢ ܘܠܐ ܥܗܕܻ݁ܝܢ ܐܢ_ܬ݁ܘܢ
Mark 8:19 ܟܱ݁ܕ݂ ܗܠܝܢ ܚܱܡܫܐ ܠܱܚܡܻܝܢ ܩܨܻܝܬ݂ ܠܚܱܡܫܐ ܐܱܠܦ݂ܻܝܢ ܟ݁ܡܐ ܩܘܦ݂ܻܝܢܻܝܢ ܕܱ݁ܩܨܝܐ ܟܱ݁ܕ݂ ܡܠܝܢ ܫܩܱܠܬ݁ܘܢ ܐܡܪܻܝܢ ܠܗ ܬ݁ܪܥܣܱܪ
Mark 8:20 ܐܡܱܪ ܠܗܘܢ ܘܟ݂ܱܕ݂ ܫܱܒ݂ܥܐ ܠܱܐܪܒ݁ܥܐ ܐܱܠܦ݂ܻܝܢ ܟ݁ܡܐ ܐܣܦ݁ܪܻܝܕ݂ܻܝܢ ܕܱ݁ܩܨܝܐ ܟܱ݁ܕ݂ ܡܠܝܢ ܫܩܱܠܬ݁ܘܢ ܐܡܪܻܝܢ ܫܱܒ݂ܥܐ
Mark 8:21 ܐܡܱܪ ܠܗܘܢ ܐܱܝܟܱ݁ܘ ܠܐ ܥܕ݂ܱܡܐ ܠܗܫܐ ܡܣܬܱ݁ܟ݁ܠܻܝܢ ܐܢ_ܬ݁ܘܢ
Mark 8:22 ܘܐܬ݂ܐ ܠܒ݂ܝܬ݂-ܨܱܝܕ݁ܐ ܘܱܐܝܬܻ݁ܝܘ ܠܗ ܣܱܡܝܐ ܘܒ݂ܥܝܢ ܗ_ܘܱܘ ܡܢܗ ܕ݁ܢܩܪܘܒ݂ ܠܗ
Mark 8:23 ܘܐܚܱܕ݂ ܒܻ݁ܐܝܕ݂ܗ ܕ݁ܣܱܡܝܐ ܘܱܐܦ݁ܩܗ ܠܒ݂ܱܪ ܡܢ ܩܪܻܝܬ݂ܐ ܘܪܱܩ ܒ݁ܥܱܝܢܱܘܗ_ܝ ܘܣܡ ܐܻܝܕ݂ܗ ܘܫܱܐܠܗ ܕ݁ܡܢܐ ܚܙܐ
Mark 8:24 ܚܪ ܘܐܡܱܪ ܚܙܐ ܐ_ܢܐ ܒ݁ܢܱܝ ܐ_ܢܫܐ ܐܱܝܟ݂ ܐܻܝܠܢܐ ܕܱ݁ܡܗܱܠܟ݂ܻܝܢ
Mark 8:25 ܬ݁ܘܒ݂ ܣܡ ܐܻܝܕ݂ܗ ܥܱܠ ܥܱܝܢܱܘܗ_ܝ ܘܱܬ݂ܩܢ ܘܚܙܐ ܗ_ܘܐ ܟ݁ܠ ܡܕ݁ܡ ܢܱܗܻܝܪܐܝܻܬ݂
Mark 8:26 ܘܫܱܕ݁ܪܗ ܠܒ݂ܱܝܬ݁ܗ ܘܐܡܱܪ ܐܦ݂ ܠܐ ܠܱܩܪܻܝܬ݂ܐ ܬ݁ܥܘܠ ܘܠܐ ܬܻ݁ܐܡܱܪ ܠܐ_ܢܫ ܒܱ݁ܩܪܻܝܬ݂ܐ
Mark 8:27 ܘܱܢܦ݂ܱܩ ܝܫܘܥ ܘܬ݂ܱܠܡܻܝܕ݂ܱܘܗ_ܝ ܠܩܘܪܝܐ ܕ݁ܩܣܱܪܻܝܱܐ-ܕ݂ܦ݂ܻܝܠܻܝܦ݁ܘܣ ܘܱܡܫܱܐܠ ܗ_ܘܐ ܠܬ݂ܱܠܡܻܝܕ݂ܱܘܗ_ܝ ܒ݁ܐܘܪܚܐ ܘܐܡܱܪ ܠܗܘܢ ܡܱܢܘ ܐܡܪܻܝܢ ܥܠܱܝ ܐ_ܢܫܐ ܕܻ݁ܐܝܬ݂ܱܝ
Mark 8:28 ܗܢܘܢ ܕ݁ܝܢ ܐܡܱܪܘ ܕ݁ܝܘܚܱܢܢ ܡܱܥܡܕ݂ܢܐ ܘܱܐ_ܚܪܢܐ ܕܻ݁ܐܠܻܝܐ ܘܱܐ_ܚܪܢܐ ܚܱܕ݂ ܡܢ ܢܒ݂ܻܝܐ
Mark 8:29 ܐܡܱܪ ܠܗܘܢ ܝܫܘܥ ܐܱܢ_ܬ݁ܘܢ ܕ݁ܝܢ ܡܱܢܘ ܐܡܪܻܝܢ ܐܢ_ܬ݁ܘܢ ܥܠܱܝ ܕܻ݁ܐܝܬ݂ܱܝ ܥܢܐ ܫܡܥܘܢ ܘܐܡܱܪ ܠܗ ܐܱܢ_ܬ݁ ܗ_ܘ ܡܫܻܝܚܐ ܒ݁ܪܗ ܕܱ݁ܐܠܗܐ ܚܱܝܐ
Mark 8:30 ܘܱܟ݂ܐܐ ܒ݁ܗܘܢ ܕܱ݁ܠܐ_ܢܫ ܠܐ ܢܻܐܡܪܘܢ ܥܠܱܘܗ_ܝ
Mark 8:31 ܘܫܱܪܻܝ ܗ_ܘܐ ܠܡܱܠܦ݂ܘ ܐܢܘܢ ܕܱ݁ܥܬ݂ܻܝܕ݂ ܗ_ܘ ܒ݁ܪܗ ܕ݁ܐ_ܢܫܐ ܕ݁ܢܚܱܫ ܣܱܓܻ݁ܝ ܘܱܕ݂ܢܣܬ݁ܠܐ ܡܢ ܩܱܫܻܝܫܐ ܘܡܢ ܪܱܒܱ݁ܝ ܟ݁ܗܢܐ ܘܡܢ ܣܦ݂ܪܐ ܘܢܬ݂ܩܛܠ ܘܠܱܬ݂ܠܬ݂ܐ ܝܱܘܡܻܝܢ ܢܩܘܡ
Mark 8:32 ܘܥܻܝܢ ܒܱ݁ܓ݂ܠܐ ܡܠܬ݂ܐ ܡܡܱܠܠ ܗ_ܘܐ ܘܕ݂ܱܒ݂ܪܗ ܟܻ݁ܐܦ݂ܐ ܘܫܱܪܻܝ ܠܡܟ݂ܐܐ ܒ݁ܗ
Mark 8:33 ܗܘ ܕ݁ܝܢ ܐܬ݂ܦ݁ܢܻܝ ܘܚܪ ܒ݁ܬ݂ܱܠܡܻܝܕ݂ܱܘܗ_ܝ ܘܱܟ݂ܐܐ ܒ݁ܫܡܥܘܢ ܘܐܡܱܪ ܙܠ ܠܟ݂ ܠܒ݂ܣܬܱ݁ܪܝ ܣܛܢܐ ܕ݁ܠܐ ܪܢܐ ܐܱܢ_ܬ݁ ܕܱ݁ܐܠܗܐ ܐܠܐ ܕܱ݁ܒ݂ܢܱܝ ܐ_ܢܫܐ
Mark 8:34 ܘܱܩܪܐ ܝܫܘܥ ܠܟ݂ܢܫܐ ܥܱܡ ܬܱ݁ܠܡܻܝܕ݂ܱܘܗ_ܝ ܘܐܡܱܪ ܠܗܘܢ ܡܱܢ ܕ݁ܨܒ݂ܐ ܕ݁ܢܻܐܬ݂ܐ ܒ݁ܬ݂ܱܪܝ ܢܟ݂ܦ݁ܘܪ ܒ݁ܢܱܦ݂ܫܗ ܘܢܫܩܘܠ ܙܩܻܝܦ݂ܗ ܘܢܻܐܬ݂ܐ ܒ݁ܬ݂ܱܪܝ
Mark 8:35 ܟ݁ܠ ܡܱܢ ܕ݁ܨܒ݂ܐ ܓ݁ܝܪ ܕ݁ܢܱܚܐ ܢܱܦ݂ܫܗ ܢܱܘܒ݁ܕ݂ܻܝܗ ܘܟ݂ܠ ܕ݁ܢܱܘܒ݁ܕ݂ ܢܱܦ݂ܫܗ ܡܛܠܬ݂ܝ ܘܡܛܠ ܣܒ݂ܱܪܬ݂ܝ ܢܱܚܝܗ
Mark 8:36 ܡܢܐ ܓ݁ܝܪ ܢܬ݂ܥܱܕܱ݁ܪ ܒܱ݁ܪܢܫܐ ܐܢ ܥܠܡܐ ܟ݁ܠܗ ܢܻܐܬ݂ܱܪ ܘܢܱܦ݂ܫܗ ܢܚܣܱܪ
Mark 8:37 ܐܱܘ ܡܢܐ ܢܬ݁ܠ ܒܱ݁ܪܢܫܐ ܬܱ݁ܚܠܘܦ݂ܐ ܕ݁ܢܱܦ݂ܫܗ
Mark 8:38 ܟ݁ܠ ܓ݁ܝܪ ܕ݁ܢܒ݂ܗܱܬ݂ ܒܻ݁ܝ ܘܱܒ݂ܡܠܱܝ ܒ݁ܫܱܪܒ݁ܬ݂ܐ ܗܕ݂ܐ ܚܱܛܝܬ݁ܐ ܘܓ݂ܱܝܪܬ݂ܐ ܘܐܦ݂ ܒ݁ܪܗ ܕ݁ܐ_ܢܫܐ ܢܒ݂ܗܱܬ݂ ܒ݁ܗ ܡܐ ܕ݁ܐܬ݂ܐ ܒ݁ܫܘܒ݂ܚܐ ܕܱ݁ܐܒ݂ܘܗ_ܝ ܥܱܡ ܡܱܠܱܐܟ݂ܱܘܗ_ܝ ܩܱܕܻ݁ܝܫܐ
Mark 9:1 ܘܐܡܱܪ ܗ_ܘܐ ܠܗܘܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕܻ݁ܐܝܬ݂ ܐ_ܢܫܐ ܕ݁ܩܝܡܻܝܢ ܬ݁ܢܢ ܕ݁ܠܐ ܢܛܥܡܘܢ ܡܱܘܬ݁ܐ ܥܕ݂ܱܡܐ ܕ݁ܢܚܙܘܢ ܡܱܠܟ݁ܘܬ݂ܗ ܕܱ݁ܐܠܗܐ ܕ݁ܐܬ݂ܬ݂ ܒ݁ܚܱܝܠܐ
Mark 9:2 ܘܒ݂ܬ݂ܱܪ ܫܬ݁ܐ ܝܱܘܡܻܝܢ ܕ݁ܒ݂ܱܪ ܝܫܘܥ ܠܟ݂ܻܐܦ݂ܐ ܘܱܠܝܱܥܩܘܒ݂ ܘܱܠܝܘܚܱܢܢ ܘܱܐܣܩ ܐܢܘܢ ܠܛܘܪܐ ܪܡܐ ܒܱ݁ܠܚܘܕ݂ܱܝܗܘܢ ܘܐܬ݂ܚܱܠܱܦ݂ ܠܥܻܢܱܝܗܘܢ
Mark 9:3 ܘܡܱܙܗܱܪ ܗ_ܘܐ ܠܒ݂ܘܫܗ ܘܡܱܚܘܱܪ ܛܒ݂ ܐܱܝܟ݂ ܬܱ݁ܠܓ݁ܐ ܐܱܝܟܱ݁ܢܐ ܕܱ݁ܒ݂ܢܱܝ ܐ_ܢܫܐ ܠܡܱܚܘܪܘ ܒܱ݁ܐܪܥܐ ܠܐ ܡܫܟ݁ܚܻܝܢ
Mark 9:4 ܘܐܬ݂ܚܙܻܝܘ ܠܗܘܢ ܐܻܠܻܝܐ ܘܡܘܫܐ ܟܱ݁ܕ݂ ܡܡܱܠܠܻܝܢ ܥܱܡ ܝܫܘܥ
Mark 9:5 ܘܐܡܱܪ ܠܗ ܟܻ݁ܐܦ݂ܐ ܪܱܒܻ݁ܝ ܫܱܦܻ݁ܝܪ ܗ_ܘ ܠܱܢ ܕ݁ܗܪܟ݁ܐ ܢܗܘܐ ܘܢܥܒ݁ܕ݂ ܬ݁ܠܬ݂ ܡܱܛܠܻܝܢ ܠܟ݂ ܚܕ݂ܐ ܘܱܠܡܘܫܐ ܚܕ݂ܐ ܘܠܻܐܠܻܝܐ ܚܕ݂ܐ
Mark 9:6 ܠܐ ܕ݁ܝܢ ܝܕ݂ܱܥ ܗ_ܘܐ ܡܢܐ ܐܡܱܪ ܐܻܝܬ݂ܱܝܗܘܢ ܗ_ܘܱܘ ܓ݁ܝܪ ܒ݁ܕ݂ܚܠܬ݂ܐ
Mark 9:7 ܘܱܗܘܬ݂ ܥܢܢܐ ܘܡܱܛܠܐ ܗ_ܘܬ݂ ܥܠܱܝܗܘܢ ܘܩܠܐ ܡܢ ܥܢܢܐ ܕ݁ܐܡܱܪ ܗܢܱܘ ܒ݁ܪܝ ܚܱܒܻ݁ܝܒ݂ܐ ܠܗ ܫܡܱܥܘ
Mark 9:8 ܘܡܢ ܫܠܝܐ ܟܱ݁ܕ݂ ܚܪܘ ܬܱ݁ܠܡܻܝܕ݂ܐ ܠܐ_ܢܫ ܠܐ ܚܙܱܘ ܐܠܐ ܠܝܫܘܥ ܒܱ݁ܠܚܘܕ݂ܱܘܗ_ܝ ܥܱܡܗܘܢ
Mark 9:9 ܘܟ݂ܱܕ݂ ܢܚܬܻ݁ܝܢ ܡܢ ܛܘܪܐ ܡܦ݂ܱܩܕ݂ ܗ_ܘܐ ܠܗܘܢ ܕܱ݁ܠܐ_ܢܫ ܠܐ ܢܻܐܡܪܘܢ ܡܕ݁ܡ ܕܱ݁ܚܙܱܘ ܐܠܐ ܐܢ ܡܐ ܕ݁ܩܡ ܒ݁ܪܗ ܕ݁ܐ_ܢܫܐ ܡܢ ܡܻܝܬ݂ܐ
Mark 9:10 ܘܱܐܚܕ݁ܘܗ ܠܡܠܬ݂ܐ ܒ݁ܢܱܦ݂ܫܗܘܢ ܘܒ݂ܥܝܢ ܗ_ܘܱܘ ܕ݁ܡܢܐ ܗ_ܝ ܗܕ݂ܐ ܡܠܬ݂ܐ ܕ݁ܡܐ ܕ݁ܩܡ ܡܢ ܒ݁ܝܬ݂ ܡܻܝܬ݂ܐ
Mark 9:11 ܘܱܡܫܱܐܠܻܝܢ ܗ_ܘܱܘ ܠܗ ܘܐܡܪܻܝܢ ܡܢܐ ܗܟ݂ܻܝܠ ܐܡܪܻܝܢ ܣܦ݂ܪܐ ܕܻ݁ܐܠܻܝܐ ܘܠܐ ܕ݁ܢܻܐܬ݂ܐ ܠܘܩܕ݂ܱܡ
Mark 9:12 ܐܡܱܪ ܠܗܘܢ ܐܻܠܻܝܐ ܐܬ݂ܐ ܠܘܩܕ݂ܱܡ ܕ݁ܟ݂ܠܡܕ݁ܡ ܢܱܬ݂ܩܢ ܘܱܐܝܟܱ݁ܢܐ ܟ݁ܬ݂ܻܝܒ݂ ܥܱܠ ܒ݁ܪܗ ܕ݁ܐ_ܢܫܐ ܕ݁ܣܱܓܻ݁ܝ ܢܚܱܫ ܘܢܣܬ݁ܠܐ
Mark 9:13 ܐܠܐ ܐܡܱܪ ܐ_ܢܐ ܠܟ݂ܘܢ ܕ݁ܐܦ݂ ܐܻܠܻܝܐ ܐܬ݂ܐ ܘܱܥܒ݂ܱܕ݂ܘ ܒ݁ܗ ܟ݁ܠ ܡܐ ܕܱ݁ܨܒ݂ܱܘ ܐܱܝܟܱ݁ܢܐ ܕܱ݁ܟ݂ܬ݂ܻܝܒ݂ ܥܠܱܘܗ_ܝ
Mark 9:14 ܘܟ݂ܱܕ݂ ܐܬ݂ܐ ܠܘܬ݂ ܬܱ݁ܠܡܻܝܕ݂ܐ ܚܙܐ ܠܘܬ݂ܗܘܢ ܟ݁ܢܫܐ ܣܱܓܻ݁ܝܐܐ ܘܣܦ݂ܪܐ ܟܱ݁ܕ݂ ܕ݁ܪܫܻܝܢ ܥܱܡܗܘܢ
Mark 9:15 ܘܒ݂ܱܪ ܫܥܬ݂ܗ ܟ݁ܠܗ ܟ݁ܢܫܐ ܚܙܱܐܘܗ_ܝ ܘܱܬ݂ܘܱܗܘ ܘܱܪܗܛܘ ܫܐܠܘ ܒܱ݁ܫܠܡܗ
Mark 9:16 ܘܱܡܫܱܐܠ ܗ_ܘܐ ܠܣܦ݂ܪܐ ܡܢܐ ܕ݁ܪܫܻܝܢ ܐܢ_ܬ݁ܘܢ ܥܱܡܗܘܢ
Mark 9:17 ܘܱܥܢܐ ܚܱܕ݂ ܡܢ ܟ݁ܢܫܐ ܘܐܡܱܪ ܡܱܠܦ݂ܢܐ ܐܱܝܬܻ݁ܝܬ݂ ܒ݁ܪܝ ܠܘܬ݂ܟ݂ ܕܻ݁ܐܝܬ݂ ܠܗ ܪܘܚܐ ܕ݁ܠܐ ܡܡܱܠܠܐ
Mark 9:18 ܘܱܐܝܟ݁ܐ ܕ݁ܡܱܕ݂ܪܟ݂ܐ ܠܗ ܚܒ݂ܛܐ ܠܗ ܘܡܱܪܥܬ݂ ܘܱܡܚܱܪܩ ܫܢܱܘܗ_ܝ ܘܝܒ݂ܫ ܘܐܡܪܬ݂ ܠܬ݂ܱܠܡܻܝܕ݂ܱܝܟ݁ ܕ݁ܢܱܦ݁ܩܘܢܝܗ_ܝ ܘܠܐ ܐܫܟܱ݁ܚܘ
Mark 9:19 ܥܢܐ ܝܫܘܥ ܘܐܡܱܪ ܠܗ ܐܘܢ ܫܱܪܒ݁ܬ݂ܐ ܕ݁ܠܐ ܡܗܱܝܡܢܐ ܥܕ݂ܱܡܐ ܠܐܡܱܬ݂ܝ ܐܗܘܐ ܠܘܬ݂ܟ݂ܘܢ ܘܱܥܕ݂ܱܡܐ ܠܐܡܱܬ݂ܝ ܐܣܱܝܒܱ݁ܪܟ݂ܘܢ ܐܱܝܬܱ݁ܐܘܗ_ܝ ܠܘܬ݂ܝ
Mark 9:20 ܘܱܐܝܬ݁ܝܘܗ_ܝ ܠܘܬ݂ܗ ܘܟ݂ܱܕ݂ ܚܙܬ݂ܗ ܪܘܚܐ ܒܱ݁ܪ ܫܥܬ݂ܗ ܚܒ݂ܱܛܬ݂ܗ ܘܱܢܦ݂ܱܠ ܥܱܠ ܐܱܪܥܐ ܘܡܬ݂ܒܱ݁ܥܱܩ ܗ_ܘܐ ܘܡܱܪܥܬ݂
Mark 9:21 ܘܫܱܐܠ ܝܫܘܥ ܠܱܐܒ݂ܘܗ_ܝ ܕܱ݁ܟ݂ܡܐ ܠܗ ܙܱܒ݂ܢܐ ܗܐ ܡܢ ܕ݁ܗܟ݂ܱܢܐ ܗܘ ܐܡܱܪ ܠܗ ܗܐ ܡܢ ܛܱܠܝܘܬ݂ܗ
Mark 9:22 ܘܙܱܒ݂ܢܻܝܢ ܣܱܓܻ݁ܝܐܢ ܐܱܪܡܝܱܬ݂ܗ ܒ݁ܢܘܪܐ ܘܱܒ݂ܡܱܝܐ ܕ݁ܬ݂ܱܘܒ݁ܕ݂ܻܝܘܗ_ܝ ܐܠܐ ܡܕ݁ܡ ܕ݁ܡܫܟܱ݁ܚ ܐܱܢ_ܬ݁ ܥܱܕܱ݁ܪܱܝܢܝ ܘܐܬ݂ܪܱܚܱܡ ܥܠܱܝ
Mark 9:23 ܐܡܱܪ ܠܗ ܝܫܘܥ ܐܢ ܡܫܟܱ݁ܚ ܐܱܢ_ܬ݁ ܕܱ݁ܬ݂ܗܱܝܡܢ ܟ݁ܠ ܡܕ݁ܡ ܡܫܟܱ݁ܚ ܕ݁ܢܗܘܐ ܠܡܱܢ ܕܱ݁ܡܗܱܝܡܢ
Mark 9:24 ܘܒ݂ܱܪ ܫܥܬ݂ܗ ܩܥܐ ܐܱܒ݂ܘܗ_ܝ ܕ݁ܛܱܠܝܐ ܟܱ݁ܕ݂ ܒ݁ܟ݂ܐ ܘܐܡܱܪ ܡܗܱܝܡܢ ܐ_ܢܐ ܡܪܝ ܥܱܕܱ݁ܪ ܠܚܱܣܻܝܪܘܬ݂ ܗܱܝܡܢܘܬ݂ܝ
Mark 9:25 ܟܱ݁ܕ݂ ܚܙܐ ܕ݁ܝܢ ܝܫܘܥ ܕ݁ܪܗܛ ܥܱܡܐ ܘܡܬ݂ܟܱ݁ܢܱܫ ܠܘܬ݂ܗ ܟ݁ܐܐ ܒ݁ܗܝ ܪܘܚܐ ܛܱܢܦ݂ܬ݂ܐ ܘܐܡܱܪ ܠܗ ܪܘܚܐ ܚܱܪܫܬ݂ܐ ܕ݁ܠܐ ܡܡܱܠܠܐ ܐܢܐ ܦ݁ܩܕ݂ ܐ_ܢܐ ܠܟ݂ܝ ܦ݁ܘܩܝ ܡܢܗ ܘܬ݂ܘܒ݂ ܠܐ ܬ݁ܥܠܻܝܢ ܠܗ
Mark 9:26 ܘܱܩܥܐ ܫܻܐܕ݂ܐ ܗܱܘ ܣܱܓܻ݁ܝ ܘܫܱܚܩܗ ܘܱܢܦ݂ܱܩ ܘܱܗܘܐ ܐܱܝܟ݂ ܡܻܝܬ݂ܐ ܐܱܝܟ݂ ܕ݁ܣܱܓܻ݁ܝܐܐ ܢܻܐܡܪܘܢ ܕ݁ܡܻܝܬ݂ ܠܗ
Mark 9:27 ܗܘ ܕ݁ܝܢ ܝܫܘܥ ܐܱܚܕ݁ܗ ܒܻ݁ܐܝܕ݂ܗ ܘܱܐܩܻܝܡܗ
Mark 9:28 ܟܱ݁ܕ݂ ܥܱܠ ܕ݁ܝܢ ܠܒ݂ܱܝܬ݁ܐ ܝܫܘܥ ܫܱܐܠܘܗ_ܝ ܬܱ݁ܠܡܻܝܕ݂ܱܘܗ_ܝ ܒܱ݁ܠܚܘܕ݂ܱܝܗܘܢ ܠܡܢܐ ܚܢܱܢ ܠܐ ܐܫܟܱ݁ܚܢ ܠܡܱܦ݁ܩܘܬ݂ܗ
Mark 9:29 ܐܡܱܪ ܠܗܘܢ ܗܢܐ ܓ݁ܢܣܐ ܒ݁ܡܕ݁ܡ ܠܐ ܡܫܟܱ݁ܚ ܠܡܦܱ݁ܩ ܐܠܐ ܒ݁ܨܱܘܡܐ ܘܒ݂ܱܨܠܘܬ݂ܐ
Mark 9:30 ܘܟ݂ܱܕ݂ ܢܦ݂ܱܩ ܡܢ ܬܱ݁ܡܢ ܥܒ݂ܪܻܝܢ ܗ_ܘܱܘ ܒܱ݁ܓ݂ܠܻܝܠܐ ܘܠܐ ܨܒ݂ܐ ܗ_ܘܐ ܕ݁ܐ_ܢܫ ܢܕܱ݁ܥ ܒ݁ܗ
Mark 9:31 ܡܱܠܦ݂ ܗ_ܘܐ ܓ݁ܝܪ ܠܬ݂ܱܠܡܻܝܕ݂ܱܘܗ_ܝ ܘܐܡܱܪ ܠܗܘܢ ܕܱ݁ܒ݂ܪܗ ܕ݁ܐ_ܢܫܐ ܡܫܬ݁ܠܡ ܒܻ݁ܐܝܕ݂ܱܝ ܐ_ܢܫܐ ܘܢܩܛܠܘܢܝܗ_ܝ ܘܡܐ ܕ݁ܐܬ݂ܩܛܠ ܒ݁ܝܱܘܡܐ ܕܱ݁ܬ݂ܠܬ݂ܐ ܢܩܘܡ
Mark 9:32 ܗܢܘܢ ܕ݁ܝܢ ܠܐ ܝܕ݂ܥܻܝܢ ܗ_ܘܱܘ ܠܗ ܠܡܠܬ݂ܐ ܘܕ݂ܚܠܻܝܢ ܗ_ܘܱܘ ܕܱ݁ܢܫܱܐܠܘܢܝܗ_ܝ
Mark 9:33 ܘܐܬ݂ܱܘ ܠܱܟ݂ܦ݂ܱܪܢܱܚܘܡ ܘܟ݂ܱܕ݂ ܥܱܠܘ ܠܒ݂ܱܝܬ݁ܐ ܡܫܱܐܠ ܗ_ܘܐ ܠܗܘܢ ܕ݁ܡܢܐ ܡܬ݂ܚܱܫܒ݂ܻܝܢ ܗܘܱܝܬ݁ܘܢ ܒ݁ܐܘܪܚܐ ܒܱ݁ܝܢܬ݂ܟ݂ܘܢ
Mark 9:34 ܗܢܘܢ ܕ݁ܝܢ ܫܱܬܻ݁ܝܩܻܝܢ ܗ_ܘܱܘ ܐܬ݂ܚܪܻܝܘ ܗ_ܘܱܘ ܓ݁ܝܪ ܒ݁ܐܘܪܚܐ ܚܱܕ݂ ܥܱܡ ܚܱܕ݂ ܕ݁ܡܱܢܘ ܪܱܒ݂ ܒ݁ܗܘܢ
Mark 9:35 ܘܻܝܬ݂ܒ݂ ܝܫܘܥ ܘܱܩܪܐ ܠܱܬ݂ܪܥܣܱܪ ܘܐܡܱܪ ܠܗܘܢ ܡܱܢ ܕ݁ܨܒ݂ܐ ܕ݁ܢܗܘܐ ܩܱܕ݂ܡܝܐ ܢܗܘܐ ܐ_ܚܪܝܐ ܕ݁ܟ݂ܠ ܐ_ܢܫ ܘܱܡܫܱܡܫܢܐ ܕ݁ܟ݂ܠ ܐ_ܢܫ
Mark 9:36 ܘܱܢܣܱܒ݂ ܛܱܠܝܐ ܚܱܕ݂ ܘܱܐܩܻܝܡܗ ܒܱ݁ܡܨܱܥܬ݂ܐ ܘܫܱܩܠܗ ܥܱܠ ܕ݁ܪܥܱܘܗ_ܝ ܘܐܡܱܪ ܠܗܘܢ
Mark 9:37 ܟ݁ܠ ܡܱܢ ܕܱ݁ܢܩܱܒ݁ܠ ܐܱܝܟ݂ ܗܢܐ ܛܱܠܝܐ ܒ݁ܫܡܝ ܠܻܝ ܗܘ ܡܩܱܒ݁ܠ ܘܡܱܢ ܕ݁ܠܻܝ ܡܩܱܒ݁ܠ ܠܐ ܗ_ܘܐ ܠܻܝ ܡܩܱܒ݁ܠ ܐܠܐ ܠܡܱܢ ܕ݁ܫܱܕ݁ܪܱܢܝ
Mark 9:38 ܐܡܱܪ ܠܗ ܝܘܚܱܢܢ ܪܱܒܻ݁ܝ ܚܙܱܝܢ ܐ_ܢܫ ܕ݁ܡܱܦ݁ܩ ܫܻܐܕ݂ܐ ܒܱ݁ܫܡܟ݂ ܘܱܟ݂ܠܱܝܢܝܗ_ܝ ܥܱܠ ܕ݁ܠܐ ܢܩܦ݂ ܠܱܢ
Mark 9:39 ܐܡܱܪ ܠܗܘܢ ܝܫܘܥ ܠܐ ܬ݁ܟ݂ܠܘܢܝܗ_ܝ ܠܱܝܬ݁ ܓ݁ܝܪ ܐ_ܢܫ ܕ݁ܥܒ݂ܕ݂ ܚܱܝܠܐ ܒ݁ܫܡܝ ܘܡܫܟܱ݁ܚ ܥܓ݂ܱܠ ܐܡܱܪ ܥܠܱܝ ܕ݁ܒ݂ܻܝܫ
Mark 9:40 ܡܱܢ ܕ݁ܠܐ ܗ_ܘܐ ܗܟ݂ܻܝܠ ܠܘܩܒ݂ܱܠܟ݂ܘܢ ܚܠܦ݂ܱܝܟ݁ܘܢ ܗ_ܘ
Mark 9:41 ܟ݁ܠ ܕ݁ܝܢ ܕ݁ܢܱܫܩܝܟ݂ܘܢ ܟ݁ܣܐ ܕ݁ܡܱܝܐ ܒܱ݁ܠܚܘܕ݂ ܒܱ݁ܫܡܐ ܕ݁ܕ݂ܱܡܫܻܝܚܐ ܐܱܢ_ܬ݁ܘܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܠܐ ܢܱܘܒ݁ܕ݂ ܐܱܓ݂ܪܗ
Mark 9:42 ܘܟ݂ܠ ܡܱܢ ܕ݁ܢܱܟ݂ܫܠ ܠܚܱܕ݂ ܡܢ ܗܠܝܢ ܙܥܘܪܐ ܕܱ݁ܡܗܱܝܡܢܻܝܢ ܒܻ݁ܝ ܦܱ݁ܩܚ ܗ_ܘܐ ܠܗ ܐܠܘ ܪܱܡܝܐ ܗ_ܘܬ݂ ܪܱܚܝܐ ܕܱ݁ܚܡܪܐ ܒ݁ܨܱܘܪܗ ܘܱܫܕ݂ܐ ܒ݁ܝܱܡܐ
Mark 9:43 ܐܢ ܕ݁ܝܢ ܡܱܟ݂ܫܠܐ ܠܟ݂ ܐܻܝܕ݂ܟ݂ ܦ݁ܣܘܩܝܗ ܦܱ݁ܩܚ ܗ_ܘ ܠܟ݂ ܦ݁ܫܻܝܓ݂ܐ ܕ݁ܬ݂ܥܘܠ ܠܚܱܝܐ ܐܱܘ ܟܱ݁ܕ݂ ܐܻܝܬ݂ ܠܟ݂ ܬܱ݁ܪܬ݁ܝܢ ܐܻܝܕ݂ܻܝܢ ܬܻ݁ܐܙܱܠ ܠܓ݂ܻܗܱܢܐ
Mark 9:44 ܐܱܝܟ݁ܐ ܕ݁ܬ݂ܱܘܠܱܥܗܘܢ ܠܐ ܡܝܬ݁ܐ ܘܢܘܪܗܘܢ ܠܐ ܕ݁ܥܟ݁ܐ
Mark 9:45 ܘܐܢ ܪܓ݂ܠܟ݂ ܡܱܟ݂ܫܠܐ ܠܟ݂ ܦ݁ܣܘܩܝܗ ܦܱ݁ܩܚ ܗ_ܘ ܠܟ݂ ܕ݁ܬ݂ܥܘܠ ܠܚܱܝܐ ܚܓ݂ܻܝܣܐ ܐܱܘ ܟܱ݁ܕ݂ ܐܻܝܬ݂ ܠܟ݂ ܬܱ݁ܪܬ݁ܝܢ ܪܓ݂ܠܻܝܢ ܬ݁ܦ݁ܠ ܒ݁ܓ݂ܻܗܱܢܐ
Mark 9:46 ܐܱܝܟ݁ܐ ܕ݁ܬ݂ܱܘܠܱܥܗܘܢ ܠܐ ܡܝܬ݁ܐ ܘܢܘܪܗܘܢ ܠܐ ܕ݁ܥܟ݁ܐ
Mark 9:47 ܘܐܢ ܥܱܝܢܟ݂ ܡܱܟ݂ܫܠܐ ܠܟ݂ ܚܨܻܝܗ ܦܱ݁ܩܚ ܗ_ܘ ܠܟ݂ ܕ݁ܒ݂ܱܚܕ݂ܐ ܥܱܝܢܟ݂ ܬ݁ܥܘܠ ܠܡܱܠܟ݁ܘܬ݂ܗ ܕܱ݁ܐܠܗܐ ܐܱܘ ܟܱ݁ܕ݂ ܐܻܝܬ݂ ܠܟ݂ ܬܱ݁ܪܬ݁ܝܢ ܥܱܝܢܻܝܢ ܬ݁ܦ݁ܠ ܒ݁ܓ݂ܻܗܱܢܐ ܕ݁ܢܘܪܐ
Mark 9:48 ܐܱܝܟ݁ܐ ܕ݁ܬ݂ܱܘܠܱܥܗܘܢ ܠܐ ܡܝܬ݁ܐ ܘܢܘܪܗܘܢ ܠܐ ܕ݁ܥܟ݁ܐ
Mark 9:49 ܟ݁ܠ ܓ݁ܝܪ ܒ݁ܢܘܪܐ ܢܬ݂ܡܠܱܚ ܘܟ݂ܠ ܕ݁ܒ݂ܚܬ݂ܐ ܒ݁ܡܠܚܐ ܬ݁ܬ݂ܡܠܱܚ
Mark 9:50 ܫܱܦܻ݁ܝܪܐ ܗ_ܝ ܡܠܚܐ ܐܢ ܕ݁ܝܢ ܡܠܚܐ ܬ݁ܦ݂ܟܱ݁ܗ ܒ݁ܡܢܐ ܬ݁ܬ݂ܡܠܱܚ ܬ݁ܗܘܐ ܒ݁ܟ݂ܘܢ ܡܠܚܐ ܘܱܒ݂ܫܱܝܢܐ ܗܘܱܘ ܚܱܕ݂ ܥܱܡ ܚܱܕ݂
Mark 10:1 ܘܩܡ ܡܢ ܬܱ݁ܡܢ ܘܐܬ݂ܐ ܠܱܬ݂ܚܘܡܐ ܕܻ݁ܝܗܘܕ݂ ܠܥܒ݂ܪܐ ܕ݁ܝܘܪܕ݁ܢܢ ܘܐܙܱܠܘ ܠܬ݂ܱܡܢ ܠܘܬ݂ܗ ܟ݁ܢܫܐ ܣܱܓܻ݁ܝܐܐ ܘܡܱܠܦ݂ ܗ_ܘܐ ܠܗܘܢ ܬ݁ܘܒ݂ ܐܱܝܟ݂ ܕܱ݁ܡܥܕ݂ ܗ_ܘܐ
Mark 10:2 ܘܱܩܪܒ݂ܘ ܦ݁ܪܻܝܫܐ ܡܢܱܣܝܢ ܠܗ ܘܱܡܫܱܐܠܻܝܢ ܕ݁ܐܢ ܫܱܠܻܝܛ ܠܓ݂ܱܒ݂ܪܐ ܕ݁ܢܫܒ݁ܘܩ ܐܱܢ_ܬ݁ܬ݂ܗ
Mark 10:3 ܐܡܱܪ ܠܗܘܢ ܡܢܐ ܦܱ݁ܩܕ݂ܟ݂ܘܢ ܡܘܫܐ
Mark 10:4 ܗܢܘܢ ܕ݁ܝܢ ܐܡܪܻܝܢ ܡܘܫܐ ܐܱܦ݁ܣ ܠܱܢ ܕ݁ܢܟ݂ܬ݁ܘܒ݂ ܟ݁ܬ݂ܒ݂ܐ ܕ݁ܫܘܒ݂ܩܢܐ ܘܢܫܪܐ
Mark 10:5 ܥܢܐ ܝܫܘܥ ܘܐܡܱܪ ܠܗܘܢ ܠܘܩܒ݂ܱܠ ܩܱܫܝܘܬ݂ ܠܒ݁ܟ݂ܘܢ ܟ݁ܬ݂ܱܒ݂ ܠܟ݂ܘܢ ܦ݁ܘܩܕ݁ܢܐ ܗܢܐ
Mark 10:6 ܡܢ ܒ݁ܪܻܫܻܝܬ݂ ܕ݁ܝܢ ܕ݁ܟ݂ܪܐ ܘܢܩܒ݁ܬ݂ܐ ܥܒ݂ܱܕ݂ ܐܢܘܢ ܐܱܠܗܐ
Mark 10:7 ܡܛܠ ܗܢܐ ܢܫܒ݁ܘܩ ܓܱ݁ܒ݂ܪܐ ܠܱܐܒ݂ܘܗ_ܝ ܘܠܐܡܗ ܘܢܩܱܦ݂ ܠܱܐܢ_ܬ݁ܬ݂ܗ
Mark 10:8 ܘܢܗܘܘܢ ܬ݁ܪܱܝܗܘܢ ܚܱܕ݂ ܒ݁ܣܱܪ ܡܟܻ݁ܝܠ ܠܐ ܗ_ܘܱܘ ܬ݁ܪܝܢ ܐܠܐ ܚܱܕ݂ ܒ݁ܣܱܪ
Mark 10:9 ܡܕ݁ܡ ܕܱ݁ܐܠܗܐ ܗܟ݂ܻܝܠ ܙܱܘܓ݂ ܒܱ݁ܪܢܫܐ ܠܐ ܢܦ݂ܱܪܫ
Mark 10:10 ܘܫܱܐܠܘܗ_ܝ ܬ݁ܘܒ݂ ܬܱ݁ܠܡܻܝܕ݂ܱܘܗ_ܝ ܒ݁ܒ݂ܱܝܬ݁ܐ ܥܱܠ ܗܕ݂ܐ
Mark 10:11 ܘܐܡܱܪ ܠܗܘܢ ܟ݁ܠ ܡܱܢ ܕ݁ܢܫܪܐ ܐܱܢ_ܬ݁ܬ݂ܗ ܘܢܣܱܒ݂ ܐ_ܚܪܻܬ݂ܐ ܓ݁ܐܱܪ
Mark 10:12 ܘܐܢ ܐܱܢ_ܬ݁ܬ݂ܐ ܬ݁ܫܪܐ ܒܱ݁ܥܠܗ ܘܬ݂ܗܘܐ ܠܱܐ_ܚܪܻܢܐ ܓ݁ܝܪܐ
Mark 10:13 ܘܱܡܩܱܪܒ݂ܻܝܢ ܗ_ܘܱܘ ܠܗ ܛܠܝܐ ܕ݁ܢܩܪܘܒ݂ ܠܗܘܢ ܬܱ݁ܠܡܻܝܕ݂ܱܘܗ_ܝ ܕ݁ܝܢ ܟ݁ܐܝܢ ܗ_ܘܱܘ ܒ݁ܗܠܝܢ ܕܱ݁ܡܩܱܪܒ݂ܻܝܢ ܠܗܘܢ
Mark 10:14 ܝܫܘܥ ܕ݁ܝܢ ܚܙܐ ܘܐܬ݂ܒ݁ܐܫ ܠܗ ܘܐܡܱܪ ܠܗܘܢ ܫܒ݂ܘܩܘ ܛܠܝܐ ܐܬ݂ܝܢ ܠܘܬ݂ܝ ܘܠܐ ܬ݁ܟ݂ܠܘܢ ܐܢܘܢ ܕ݁ܕ݂ܱܐܝܠܝܢ ܓ݁ܝܪ ܕܱ݁ܐܝܟ݂ ܗܠܝܢ ܐܢܘܢ ܐܻܝܬ݂ܝܗ ܡܱܠܟ݁ܘܬ݂ܐ ܕܱ݁ܐܠܗܐ
Mark 10:15 ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܟ݂ܠ ܕ݁ܠܐ ܢܩܱܒ݁ܠ ܡܱܠܟ݁ܘܬ݂ܐ ܕܱ݁ܐܠܗܐ ܐܱܝܟ݂ ܛܱܠܝܐ ܠܐ ܢܥܘܠ ܠܗ
Mark 10:16 ܘܱܫܩܱܠ ܐܢܘܢ ܥܱܠ ܕ݁ܪܥܱܘܗ_ܝ ܘܣܡ ܐܻܝܕ݂ܗ ܥܠܱܝܗܘܢ ܘܒ݂ܱܪܟ݂ ܐܢܘܢ
Mark 10:17 ܘܟ݂ܱܕ݂ ܪܕ݂ܐ ܒ݁ܐܘܪܚܐ ܪܗܛ ܚܱܕ݂ ܢܦ݂ܱܠ ܥܱܠ ܒ݁ܘܪܟܱ݁ܘܗ_ܝ ܘܱܡܫܱܐܠ ܗ_ܘܐ ܠܗ ܘܐܡܱܪ ܡܱܠܦ݂ܢܐ ܛܒ݂ܐ ܡܢܐ ܐܥܒ݁ܕ݂ ܕܻ݁ܐܬ݂ܱܪ ܚܱܝܐ ܕܱ݁ܠܥܠܱܡ
Mark 10:18 ܐܡܱܪ ܠܗ ܝܫܘܥ ܡܢܐ ܩܪܐ ܐܱܢ_ܬ݁ ܠܻܝ ܛܒ݂ܐ ܠܱܝܬ݁ ܛܒ݂ܐ ܐܠܐ ܐܢ ܚܱܕ݂ ܐܱܠܗܐ
Mark 10:19 ܦ݁ܘܩܕ݁ܢܐ ܝܕ݂ܱܥ ܐܱܢ_ܬ݁ ܠܐ ܬ݁ܓ݂ܘܪ ܠܐ ܬ݁ܓ݂ܢܘܒ݂ ܠܐ ܬ݁ܩܛܘܠ ܘܠܐ ܬ݁ܣܗܱܕ݂ ܣܗܕ݁ܘܬ݂ܐ ܕܱ݁ܓ݁ܠܬ݂ܐ ܠܐ ܬ݁ܛܠܘܡ ܝܱܩܱܪ ܠܱܐܒ݂ܘܟ݂ ܘܠܐܡܟ݂
Mark 10:20 ܗܘ ܕ݁ܝܢ ܥܢܐ ܘܐܡܱܪ ܠܗ ܡܱܠܦ݂ܢܐ ܗܠܝܢ ܟ݁ܠܗܝܢ ܢܛܪܬ݂ ܐܢܝܢ ܡܢ ܛܱܠܝܘܬ݂ܝ
Mark 10:21 ܝܫܘܥ ܕ݁ܝܢ ܚܪ ܒ݁ܗ ܘܱܐܚܒ݂ܗ ܘܐܡܱܪ ܠܗ ܚܕ݂ܐ ܚܱܣܻܝܪܐ ܠܟ݂ ܙܠ ܙܱܒ݁ܢ ܟ݁ܠ ܡܕ݁ܡ ܕܻ݁ܐܝܬ݂ ܠܟ݂ ܘܗܱܒ݂ ܠܡܣܟܻ݁ܢܐ ܘܬ݂ܗܘܐ ܠܟ݂ ܣܻܝܡܬ݂ܐ ܒܱ݁ܫܡܱܝܐ ܘܣܱܒ݂ ܨܠܻܝܒ݂ܐ ܘܬ݂ܐ ܒ݁ܬ݂ܱܪܝ
Mark 10:22 ܗܘ ܕ݁ܝܢ ܐܬ݂ܟ݁ܡܱܪ ܒ݁ܡܠܬ݂ܐ ܗܕ݂ܐ ܘܐܙܱܠ ܟܱ݁ܕ݂ ܥܱܝܻܝܩܐ ܠܗ ܐܻܝܬ݂ ܗ_ܘܐ ܠܗ ܓ݁ܝܪ ܢܟ݂ܣܐ ܣܱܓܻ݁ܝܐܐ
Mark 10:23 ܚܪ ܕ݁ܝܢ ܝܫܘܥ ܒ݁ܬ݂ܱܠܡܻܝܕ݂ܱܘܗ_ܝ ܘܐܡܱܪ ܠܗܘܢ ܟ݁ܡܐ ܥܱܛܠܐ ܠܱܐܝܠܝܢ ܕܻ݁ܐܝܬ݂ ܠܗܘܢ ܢܟ݂ܣܐ ܕ݁ܢܥܠܘܢ ܠܡܱܠܟ݁ܘܬ݂ܐ ܕܱ݁ܐܠܗܐ
Mark 10:24 ܬܱ݁ܠܡܻܝܕ݂ܐ ܕ݁ܝܢ ܡܬ݁ܕܱ݁ܡܪܻܝܢ ܗ_ܘܱܘ ܥܱܠ ܡܠܱܘܗ_ܝ ܘܱܥܢܐ ܬ݁ܘܒ݂ ܝܫܘܥ ܘܐܡܱܪ ܠܗܘܢ ܒ݁ܢܱܝ ܟ݁ܡܐ ܥܱܛܠܐ ܠܱܐܝܠܝܢ ܕܱ݁ܬ݂ܟ݂ܻܝܠܻܝܢ ܥܱܠ ܢܟ݂ܣܱܝܗܘܢ ܕ݁ܢܥܠܘܢ ܠܡܱܠܟ݁ܘܬ݂ܗ ܕܱ݁ܐܠܗܐ
Mark 10:25 ܦ݁ܫܻܝܩ ܗ_ܘ ܠܓ݂ܱܡܠܐ ܕ݁ܢܥܘܠ ܒܱ݁ܚܪܘܪܐ ܕܱ݁ܡܚܱܛܐ ܐܱܘ ܥܱܬܻ݁ܝܪܐ ܠܡܱܠܟ݁ܘܬ݂ܗ ܕܱ݁ܐܠܗܐ ܠܡܥܱܠ
Mark 10:26 ܗܢܘܢ ܕ݁ܝܢ ܝܱܬܻ݁ܝܪܐܝܻܬ݂ ܡܬ݁ܕܱ݁ܡܪܻܝܢ ܗ_ܘܱܘ ܘܐܡܪܻܝܢ ܒܱ݁ܝܢܱܝܗܘܢ ܡܱܢܘ ܡܫܟܱ݁ܚ ܠܡܚܐ
Mark 10:27 ܚܪ ܕ݁ܝܢ ܒ݁ܗܘܢ ܝܫܘܥ ܘܐܡܱܪ ܠܗܘܢ ܠܘܬ݂ ܒ݁ܢܱܝ ܐ_ܢܫܐ ܗܕ݂ܐ ܠܐ ܡܫܟ݁ܚܐ ܐܠܐ ܠܘܬ݂ ܐܱܠܗܐ ܟ݁ܠ ܡܕ݁ܡ ܓ݁ܝܪ ܡܫܟ݁ܚܐ ܠܘܬ݂ ܐܱܠܗܐ
Mark 10:28 ܘܫܱܪܻܝ ܟܻ݁ܐܦ݂ܐ ܠܡܻܐܡܱܪ ܗܐ ܚܢܱܢ ܫܒ݂ܱܩܢ ܟ݁ܠ ܡܕ݁ܡ ܘܱܢܩܦ݂ܢܟ݂
Mark 10:29 ܥܢܐ ܝܫܘܥ ܘܐܡܱܪ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܠܱܝܬ݁ ܐ_ܢܫ ܕ݁ܫܒ݂ܩ ܒ݁ܬ݁ܐ ܐܱܘ ܐܱܚܐ ܐܱܘ ܐܱܚܘܬ݂ܐ ܐܱܘ ܐܱܒ݂ܐ ܐܱܘ ܐܡܐ ܐܱܘ ܐܱܢ_ܬ݁ܬ݂ܐ ܐܱܘ ܒ݁ܢܱܝܐ ܐܱܘ ܩܘܪܝܐ ܡܛܠܬ݂ܝ ܘܡܛܠ ܣܒ݂ܱܪܬ݂ܝ
Mark 10:30 ܘܠܐ ܢܩܱܒ݁ܠ ܚܱܕ݂ ܒܱ݁ܡܐܐ ܗܫܐ ܒ݁ܙܱܒ݂ܢܐ ܗܢܐ ܒ݁ܬ݁ܐ ܘܱܐܚܐ ܘܱܐܚܘܬ݂ܐ ܘܐܡܗܬ݂ܐ ܘܱܒ݂ܢܱܝܐ ܘܩܘܪܝܐ ܥܱܡ ܪܕ݂ܘܦ݂ܝܐ ܘܱܒ݂ܥܠܡܐ ܕ݁ܐܬ݂ܐ ܚܱܝܐ ܕܱ݁ܠܥܠܱܡ
Mark 10:31 ܣܱܓܻ݁ܝܐܐ ܕ݁ܝܢ ܩܱܕ݂ܡܝܐ ܕ݁ܢܗܘܘܢ ܐ_ܚܪܝܐ ܘܱܐ_ܚܪܝܐ ܩܱܕ݂ܡܝܐ
Mark 10:32 ܟܱ݁ܕ݂ ܣܠܩܻܝܢ ܗ_ܘܱܘ ܕ݁ܝܢ ܒ݁ܐܘܪܚܐ ܠܐܘܪܻܫܠܡ ܗܘ ܝܫܘܥ ܩܕ݂ܻܝܡ ܗܘܐ ܠܗܘܢ ܘܡܬ݁ܬܱ݁ܡܗܻܝܢ ܗ_ܘܱܘ ܘܐܙܻܠ_ܝܢ ܗ_ܘܱܘ ܒ݁ܬ݂ܪܗ ܟܱ݁ܕ݂ ܕܱ݁ܚܻܝܠܻܝܢ ܘܱܕ݂ܒ݂ܱܪ ܠܱܬ݂ܪܥܣܱܪܬ݁ܗ ܘܫܱܪܻܝ ܕ݁ܢܻܐܡܱܪ ܠܗܘܢ ܡܕ݁ܡ ܕܱ݁ܥܬ݂ܻܝܕ݂ ܕ݁ܢܗܘܐ ܠܗ
Mark 10:33 ܕ݁ܗܐ ܣܠܩܻܝܢ ܚ_ܢܱܢ ܠܐܘܪܻܫܠܡ ܘܱܒ݂ܪܗ ܕ݁ܐ_ܢܫܐ ܡܫܬ݁ܠܡ ܠܪܱܒܱ݁ܝ ܟ݁ܗܢܐ ܘܱܠܣܦ݂ܪܐ ܘܱܢܚܱܝܒ݂ܘܢܝܗ_ܝ ܠܡܱܘܬ݁ܐ ܘܢܱܫܠܡܘܢܝܗ_ܝ ܠܥܱܡ_ܡܐ
Mark 10:34 ܘܱܢܒ݂ܱܙܚܘܢ ܒ݁ܗ ܘܱܢܢܱܓ݁ܕ݂ܘܢܝܗ_ܝ ܘܢܪܩܘܢ ܒܱ݁ܐܦܱ݁ܘܗ_ܝ ܘܢܩܛܠܘܢܝܗ_ܝ ܘܱܠܝܱܘܡܐ ܕܱ݁ܬ݂ܠܬ݂ܐ ܢܩܘܡ
Mark 10:35 ܘܱܩܪܒ݂ܘ ܠܘܬ݂ܗ ܝܱܥܩܘܒ݂ ܘܝܘܚܱܢܢ ܒ݁ܢܱܝ ܙܱܒ݂ܕ݂ܱܝ ܘܐܡܪܻܝܢ ܠܗ ܡܱܠܦ݂ܢܐ ܨܒ݂ܝܢ ܚ_ܢܱܢ ܕ݁ܟ݂ܠ ܕ݁ܢܫܱܐܠ ܬ݁ܥܒ݁ܕ݂ ܠܱܢ
Mark 10:36 ܐܡܱܪ ܠܗܘܢ ܡܢܐ ܨܒ݂ܝܢ ܐܢ_ܬ݁ܘܢ ܐܥܒ݁ܕ݂ ܠܟ݂ܘܢ
Mark 10:37 ܐܡܪܻܝܢ ܠܗ ܗܱܒ݂ ܠܱܢ ܕ݁ܚܱܕ݂ ܢܬ݁ܒ݂ ܡܢ ܝܱܡܻܝܢܟ݂ ܘܚܱܕ݂ ܡܢ ܣܡܠܟ݂ ܒ݁ܫܘܒ݂ܚܟ݂
Mark 10:38 ܗܘ ܕ݁ܝܢ ܐܡܱܪ ܠܗܘܢ ܠܐ ܝܕ݂ܥܻܝܢ ܐܢ_ܬ݁ܘܢ ܡܢܐ ܫܐܠܻܝܢ ܐܢ_ܬ݁ܘܢ ܡܫܟ݁ܚܻܝܢ ܐܢ_ܬ݁ܘܢ ܕ݁ܬ݂ܫܬ݁ܘܢ ܟ݁ܣܐ ܕ݁ܐܢܐ ܫܬ݂ܐ ܐ_ܢܐ ܘܡܱܥܡܘܕ݂ܻܝܬ݂ܐ ܕ݁ܐܢܐ ܥܡܕ݂ ܐ_ܢܐ ܬ݁ܥܡܕ݂ܘܢ
Mark 10:39 ܐܡܪܻܝܢ ܠܗ ܡܫܟ݁ܚܻܝܢܱܢ ܐܡܱܪ ܠܗܘܢ ܝܫܘܥ ܟ݁ܣܐ ܕ݁ܫܬ݂ܐ ܐ_ܢܐ ܬ݁ܫܬ݁ܘܢ ܘܡܱܥܡܘܕ݂ܻܝܬ݂ܐ ܕ݁ܥܡܕ݂ ܐ_ܢܐ ܬ݁ܥܡܕ݂ܘܢ
Mark 10:40 ܕ݁ܬ݂ܬ݁ܒ݂ܘܢ ܕ݁ܝܢ ܡܢ ܝܱܡܻܝܢܝ ܘܡܢ ܣܡܠܝ ܠܐ ܗܘܬ݂ ܕܻ݁ܝܠܝ ܠܡܬܱ݁ܠ ܐܠܐ ܠܱܐܝܠܝܢ ܕܱ݁ܡܛܱܝܒ݂ܐ
Mark 10:41 ܘܟ݂ܱܕ݂ ܫܡܱܥܘ ܥܣܪܐ ܫܱܪܻܝܘ ܪܛܢܻܝܢ ܥܱܠ ܝܱܥܩܘܒ݂ ܘܝܘܚܱܢܢ
Mark 10:42 ܘܱܩܪܐ ܐܢܘܢ ܝܫܘܥ ܘܐܡܱܪ ܠܗܘܢ ܝܕ݂ܥܻܝܢ ܐܢ_ܬ݁ܘܢ ܕܱ݁ܐܝܠܝܢ ܕ݁ܡܣܬܱ݁ܒ݂ܪܻܝܢ ܪܻܫܐ ܕ݁ܥܱܡ_ܡܐ ܡܪܱܝܗܘܢ ܐܢܘܢ ܘܪܱܘܪܒ݂ܢܱܝܗܘܢ ܫܱܠܻܝܛܻܝܢ ܥܠܱܝܗܘܢ
Mark 10:43 ܠܐ ܕ݁ܝܢ ܗܟ݂ܱܢܐ ܢܗܘܐ ܒܱ݁ܝܢܬ݂ܟ݂ܘܢ ܐܠܐ ܡܱܢ ܕ݁ܨܒ݂ܐ ܒ݁ܟ݂ܘܢ ܕ݁ܢܗܘܐ ܪܱܒ݁ܐ ܢܗܘܐ ܠܟ݂ܘܢ ܡܫܱܡܫܢܐ
Mark 10:44 ܘܱܐܝܢܐ ܡܢܟ݂ܘܢ ܕ݁ܨܒ݂ܐ ܕ݁ܢܗܘܐ ܩܱܕ݂ܡܝܐ ܢܗܘܐ ܥܱܒ݂ܕ݁ܐ ܕ݁ܟ݂ܠܢܫ
Mark 10:45 ܐܦ݂ ܒ݁ܪܗ ܓ݁ܝܪ ܕ݁ܐ_ܢܫܐ ܠܐ ܐܬ݂ܐ ܕ݁ܢܫܬܱ݁ܡܱܫ ܐܠܐ ܕܱ݁ܢܫܱܡܫ ܘܱܕ݂ܢܬ݁ܠ ܢܱܦ݂ܫܗ ܦ݁ܘܪܩܢܐ ܚܠܦ݂ ܣܱܓܻ݁ܝܐܐ
Mark 10:46 ܘܐܬ݂ܱܘ ܠܻܐܝܪܻܝܚܘ ܘܟ݂ܱܕ݂ ܢܦ݂ܱܩ ܝܫܘܥ ܡܢ ܐܻܝܪܻܝܚܘ ܗܘ ܘܬ݂ܱܠܡܻܝܕ݂ܱܘܗ_ܝ ܘܟ݂ܢܫܐ ܣܱܓܻ݁ܝܐܐ ܛܻܝܡܱܝ ܒܱ݁ܪ-ܛܻܝܡܱܝ ܣܱܡܝܐ ܝܬ݂ܒ݂ ܗ_ܘܐ ܥܱܠ ܝܱܕ݂ ܐܘܪܚܐ ܘܚܕ݂ܱܪ
Mark 10:47 ܘܱܫܡܱܥ ܕ݁ܝܫܘܥ ܗ_ܘ ܢܨܪܝܐ ܘܫܱܪܻܝ ܠܡܩܥܐ ܘܱܠܡܻܐܡܱܪ ܒ݁ܪܗ ܕ݁ܕ݂ܱܘܻܝܕ݂ ܐܬ݂ܪܱܚܱܡ ܥܠܱܝ
Mark 10:48 ܘܟ݂ܐܝܢ ܗ_ܘܱܘ ܒ݁ܗ ܣܱܓܻ݁ܝܐܐ ܕ݁ܢܫܬ݁ܘܩ ܗܘ ܕ݁ܝܢ ܝܱܬܻ݁ܝܪܐܝܻܬ݂ ܩܥܐ ܗ_ܘܐ ܘܐܡܱܪ ܒ݁ܪܗ ܕ݁ܕ݂ܱܘܻܝܕ݂ ܐܬ݂ܪܱܚܱܡ ܥܠܱܝ
Mark 10:49 ܘܩܡ ܝܫܘܥ ܘܱܦ݂ܩܱܕ݂ ܕ݁ܢܩܪܘܢܝܗ_ܝ ܘܱܩܪܱܐܘܗ_ܝ ܠܣܱܡܝܐ ܘܐܡܪܻܝܢ ܠܗ ܐܬ݂ܠܱܒ݁_ܒ݂ ܩܘܡ ܩܪܐ ܠܟ݂
Mark 10:50 ܗܘ ܕ݁ܝܢ ܣܱܡܝܐ ܫܕ݂ܐ ܠܒ݂ܫܗ ܘܩܡ ܐܬ݂ܐ ܠܘܬ݂ ܝܫܘܥ
Mark 10:51 ܐܡܱܪ ܠܗ ܝܫܘܥ ܡܢܐ ܨܒ݂ܐ ܐܱܢ_ܬ݁ ܐܥܒ݁ܕ݂ ܠܟ݂ ܗܘ ܕ݁ܝܢ ܣܱܡܝܐ ܐܡܱܪ ܠܗ ܪܱܒܻ݁ܝ ܕ݁ܐܚܙܐ
Mark 10:52 ܘܝܫܘܥ ܐܡܱܪ ܠܗ ܚܙܻܝ ܗܱܝܡܢܘܬ݂ܟ݂ ܐܱܚܝܱܬ݂ܟ݂ ܘܡܚܕ݂ܐ ܐܬ݂ܚܙܻܝ ܠܗ ܘܐܙܠ ܗ_ܘܐ ܒ݁ܐܘܪܚܐ
Mark 11:1 ܘܟ݂ܱܕ݂ ܩܪܒ݂ ܠܐܘܪܻܫܠܡ ܥܱܠ ܓ݁ܢ_ܒ݂ ܒ݁ܝܬ݂-ܦ݁̈̈ܓ݁ܐ ܘܒ݂ܝܬ݂-ܥܱܢܝܐ ܠܘܬ݂ ܛܘܪܐ ܕ݁ܙܱܝܬ݁ܐ ܫܱܕܱ݁ܪ ܬ݁ܪܝܢ ܡܢ ܬܱ݁ܠܡܻܝܕ݂ܱܘܗ_ܝ
Mark 11:2 ܘܐܡܱܪ ܠܗܘܢ ܙܠܘ ܠܱܩܪܻܝܬ݂ܐ ܗܝ ܕܱ݁ܠܩܘܒ݂ܠܱܢ ܘܒ݂ܱܪ ܫܥܬ݂ܗ ܕ݁ܥܐܠܻܝܢ ܐܢ_ܬ݁ܘܢ ܠܗ ܡܫܟ݁ܚܻܝܢ ܐܢ_ܬ݁ܘܢ ܥܻܝܠܐ ܕܱ݁ܐܣܻܝܪ ܕ݁ܐ_ܢܫ ܡܢ ܒ݁ܢܱܝܢܫܐ ܠܐ ܪܱܟ݂ܒ݁ܗ ܫܪܱܘ ܐܱܝܬܱ݁ܐܘܗ_ܝ
Mark 11:3 ܘܐܢ ܐ_ܢܫ ܢܻܐܡܱܪ ܠܟ݂ܘܢ ܡܢܐ ܥܒ݂ܕܻ݁ܝܢ ܐܢ_ܬ݁ܘܢ ܗܕ݂ܐ ܐܡܱܪܘ ܠܗ ܕܱ݁ܠܡܪܱܢ ܡܬ݂ܒ݁ܥܐ ܘܡܚܕ݂ܐ ܡܫܱܕܱ݁ܪ ܠܗ ܠܟ݂ܐ
Mark 11:4 ܘܐܙܱܠܘ ܐܫܟܱ݁ܚܘ ܥܻܝܠܐ ܕܱ݁ܐܣܻܝܪ ܥܱܠ ܬܱ݁ܪܥܐ ܠܒ݂ܱܪ ܒ݁ܫܘܩܐ ܘܟ݂ܱܕ݂ ܫܪܝܢ ܠܗ
Mark 11:5 ܐ_ܢܫܻܝܢ ܡܢ ܐܱܝܠܝܢ ܕ݁ܩܝܡܻܝܢ ܐܡܱܪܘ ܠܗܘܢ ܡܢܐ ܥܒ݂ܕܻ݁ܝܢ ܐܢ_ܬ݁ܘܢ ܕ݁ܫܪܝܢ ܐܢ_ܬ݁ܘܢ ܥܻܝܠܐ
Mark 11:6 ܗܢܘܢ ܕ݁ܝܢ ܐܡܱܪܘ ܠܗܘܢ ܐܱܝܟ݂ ܕ݁ܦ݂ܱܩܕ݂ ܐܢܘܢ ܝܫܘܥ ܘܱܫܒ݂ܱܩܘ ܐܢܘܢ
Mark 11:7 ܘܱܐܝܬ݁ܝܘܗ_ܝ ܠܥܻܝܠܐ ܠܘܬ݂ ܝܫܘܥ ܘܱܐܪܡܻܝܘ ܥܠܱܘܗ_ܝ ܡܐܢܱܝܗܘܢ ܘܱܪܟ݂ܒ݂ ܥܠܱܘܗ_ܝ ܝܫܘܥ
Mark 11:8 ܣܱܓܻ݁ܝܐܐ ܕ݁ܝܢ ܡܫܱܘܝܢ ܗ_ܘܱܘ ܢܱܚܬܱ݁ܝܗܘܢ ܒ݁ܐܘܪܚܐ ܘܱܐ_ܚܪܢܐ ܦ݁ܣܩܻܝܢ ܗ_ܘܱܘ ܣܱܘܟ݁ܐ ܡܢ ܐܻܝܠܢܐ ܘܱܡܫܱܘܝܢ ܒ݁ܐܘܪܚܐ
Mark 11:9 ܘܗܢܘܢ ܕܱ݁ܩܕ݂ܡܱܘܗ_ܝ ܘܗܢܘܢ ܕ݁ܒ݂ܬ݂ܪܗ ܩܥܝܢ ܗ_ܘܱܘ ܘܐܡܪܻܝܢ ܐܘܫܱܥܢܐ ܒ݁ܪܻܝܟ݂ ܗ_ܘ ܕ݁ܐܬ݂ܐ ܒܱ݁ܫܡܗ ܕ݁ܡܪܝܐ
Mark 11:10 ܘܱܒ݂ܪܻܝܟ݂ܐ ܗ_ܝ ܡܱܠܟ݁ܘܬ݂ܐ ܕ݁ܐܬ݂ܝܐ ܕܱ݁ܐܒ݂ܘܢ ܕܱ݁ܘܻܝܕ݂ ܐܘܫܱܥܢܐ ܒܱ݁ܡܪܱܘܡܐ
Mark 11:11 ܘܥܱܠ ܝܫܘܥ ܠܐܘܪܻܫܠܡ ܠܗܱܝܟ݁ܠܐ ܘܱܚܙܐ ܟ݁ܠܡܕ݁ܡ ܟܱ݁ܕ݂ ܗܘܐ ܕ݁ܝܢ ܥܕ݁ܢܐ ܕ݁ܪܱܡܫܐ ܢܦ݂ܱܩ ܠܒ݂ܝܬ݂-ܥܱܢܝܐ ܥܱܡ ܬ݁ܪܥܣܱܪ
Mark 11:12 ܘܱܠܝܱܘܡܐ ܐ_ܚܪܻܢܐ ܟܱ݁ܕ݂ ܢܦ݂ܱܩ ܡܢ ܒ݁ܝܬ݂-ܥܱܢܝܐ ܟ݁ܦ݂ܢ
Mark 11:13 ܘܱܚܙܐ ܬܻ݁ܬ݁ܐ ܚܕ݂ܐ ܡܢ ܪܘܚܩܐ ܕܻ݁ܐܝܬ݂ ܒ݁ܗ ܛܱܪܦ݂ܐ ܘܐܬ݂ܐ ܠܘܬ݂ܗ ܕ݁ܐܢ ܢܫܟܱ݁ܚ ܒ݁ܗ ܡܕ݁ܡ ܘܟ݂ܱܕ݂ ܐܬ݂ܐ ܠܐ ܐܫܟܱ݁ܚ ܒ݁ܗ ܐܠܐ ܐܢ ܛܱܪܦ݂ܐ ܙܱܒ݂ܢܐ ܓ݁ܝܪ ܠܐ ܗܘܐ ܗ_ܘܐ ܕ݁ܬ݂ܻܐܢܐ
Mark 11:14 ܘܐܡܱܪ ܠܗ ܡܟܻ݁ܝܠ ܘܱܠܥܠܱܡ ܐ_ܢܫ ܡܢܟ݂ܝ ܦܻ݁ܐܪܐ ܠܐ ܢܐܟ݂ܘܠ ܘܱܫܡܱܥܘ ܬܱ݁ܠܡܻܝܕ݂ܱܘܗ_ܝ ܘܐܬ݂ܱܘ ܠܐܘܪܻܫܠܡ
Mark 11:15 ܘܥܱܠ ܝܫܘܥ ܠܗܱܝܟ݁ܠܐ ܕܱ݁ܐܠܗܐ ܘܫܱܪܻܝ ܕ݁ܢܱܦ݁ܩ ܠܱܐܝܠܝܢ ܕ݁ܙܒ݂ܢܻܝܢ ܘܱܡܙܱܒ݁ܢܻܝܢ ܒ݁ܗܱܝܟ݁ܠܐ ܘܱܗܦ݂ܱܟ݂ ܦ݁ܬ݂ܘܪܐ ܕܱ݁ܡܥܱܪܦ݂ܢܐ ܘܟ݂ܘܪܣܱܘܬ݂ܐ ܕ݁ܗܢܘܢ ܕܱ݁ܡܙܱܒ݁ܢܻܝܢ ܝܱܘܢܐ
Mark 11:16 ܘܠܐ ܫܒ݂ܩ ܗ_ܘܐ ܕ݁ܐ_ܢܫ ܢܱܥܒܱ݁ܪ ܡܐܢܐ ܒ݁ܓ݂ܱܘ ܗܱܝܟ݁ܠܐ
Mark 11:17 ܘܡܱܠܦ݂ ܗ_ܘܐ ܘܐܡܱܪ ܠܗܘܢ ܠܐ ܟ݁ܬ݂ܻܝܒ݂ ܕ݁ܒ݂ܱܝܬ݁ܝ ܒ݁ܝܬ݂ ܨܠܘܬ݂ܐ ܢܬ݂ܩܪܐ ܠܟ݂ܠܗܘܢ ܥܱܡ_ܡܐ ܐܱܢ_ܬ݁ܘܢ ܕ݁ܝܢ ܥܒ݂ܱܕ݁ܬ݁ܘܢܝܗ_ܝ ܡܥܱܪܬ݂ܐ ܕ݁ܠܣܛܝܐ
Mark 11:18 ܘܱܫܡܱܥܘ ܪܱܒܱ݁ܝ ܟ݁ܗܢܐ ܘܣܦ݂ܪܐ ܘܒ݂ܥܝܢ ܗ_ܘܱܘ ܕܱ݁ܐܝܟܱ݁ܢܐ ܢܱܘܒ݁ܕ݂ܘܢܝܗ_ܝ ܕ݁ܚܠܻܝܢ ܗ_ܘܱܘ ܓ݁ܝܪ ܡܢܗ ܡܛܠ ܕ݁ܟ݂ܠܗ ܥܱܡܐ ܬܱ݁ܡܻܝܗܻܝܢ ܗ_ܘܱܘ ܒ݁ܝܘܠܦ݁ܢܗ
Mark 11:19 ܘܟ݂ܱܕ݂ ܗܘܐ ܪܱܡܫܐ ܢܦ݂ܱܩܘ ܠܒ݂ܱܪ ܡܢ ܡܕ݂ܻܝܢ_ܬ݁ܐ
Mark 11:20 ܘܱܒ݂ܨܱܦ݂ܪܐ ܟܱ݁ܕ݂ ܥܒ݂ܪܻܝܢ ܚܙܱܘ ܬܻ݁ܬ݁ܐ ܗܝ ܟܱ݁ܕ݂ ܝܱܒܻ݁ܝܫܐ ܡܢ ܥܩܪܗ
Mark 11:21 ܘܐܬ݁ܕ݁ܟ݂ܱܪ ܫܡܥܘܢ ܘܐܡܱܪ ܠܗ ܪܱܒܻ݁ܝ ܗܐ ܬܻ݁ܬ݁ܐ ܗܝ ܕ݁ܠܛܬ݁ ܝܒ݂ܫܱܬ݂
Mark 11:22 ܘܱܥܢܐ ܝܫܘܥ ܘܐܡܱܪ ܠܗܘܢ ܬ݁ܗܘܐ ܒ݁ܟ݂ܘܢ ܗܱܝܡܢܘܬ݂ܐ ܕܱ݁ܐܠܗܐ
Mark 11:23 ܐܱܡܻܝܢ ܓ݁ܝܪ ܐܡܱܪ ܐ_ܢܐ ܠܟ݂ܘܢ ܕ݁ܡܱܢ ܕ݁ܢܻܐܡܱܪ ܠܛܘܪܐ ܗܢܐ ܕ݁ܐܫܬܱ݁ܩ_ܠ ܘܦ݂ܠ ܒ݁ܝܱܡܐ ܘܠܐ ܢܬ݂ܦܱ݁ܠܱܓ݂ ܒ݁ܠܒ݁ܗ ܐܠܐ ܢܗܱܝܡܢ ܕ݁ܗܘܐ ܗܱܘ ܡܕ݁ܡ ܕ݁ܐܡܱܪ ܢܗܘܐ ܠܗ ܡܕ݁ܡ ܕ݁ܐܡܱܪ
Mark 11:24 ܡܛܠ ܗܢܐ ܐܡܱܪ ܐ_ܢܐ ܠܟ݂ܘܢ ܕ݁ܟ݂ܠ ܡܕ݁ܡ ܕܱ݁ܡܨܱܠܝܢ ܐܢ_ܬ݁ܘܢ ܘܫܐܠܻܝܢ ܐܢ_ܬ݁ܘܢ ܗܱܝܡܢܘ ܕ݁ܢܣܒܻ݁ܝܢ ܐܢ_ܬ݁ܘܢ ܘܢܗܘܐ ܠܟ݂ܘܢ
Mark 11:25 ܘܡܐ ܕ݁ܩܝܡܻܝܢ ܐܢ_ܬ݁ܘܢ ܠܱܡܨܱܠܝܘ ܫܒ݂ܘܩܘ ܡܕ݁ܡ ܕܻ݁ܐܝܬ݂ ܠܟ݂ܘܢ ܥܱܠ ܐ_ܢܫ ܕ݁ܐܦ݂ ܐܱܒ݂ܘܟ݂ܘܢ ܕ݁ܒ݂ܱܫܡܱܝܐ ܢܫܒ݁ܘܩ ܠܟ݂ܘܢ ܣܱܟ݂ܠܘܬ݂ܟ݂ܘܢ
Mark 11:26 ܐܢ ܕ݁ܝܢ ܐܱܢ_ܬ݁ܘܢ ܠܐ ܫܒ݂ܩܻܝܢ ܐܢ_ܬ݁ܘܢ ܐܦ݂ܠܐ ܐܱܒ݂ܘܟ݂ܘܢ ܕ݁ܒ݂ܱܫܡܱܝܐ ܢܫܒ݁ܘܩ ܠܟ݂ܘܢ ܣܱܟ݂ܠܘܬ݂ܟ݂ܘܢ
Mark 11:27 ܘܐܬ݂ܱܘ ܬ݁ܘܒ݂ ܠܐܘܪܻܫܠܡ ܘܟ݂ܱܕ݂ ܡܗܱܠܟ݂ ܗ_ܘܐ ܒ݁ܗܱܝܟ݁ܠܐ ܐܬ݂ܱܘ ܠܘܬ݂ܗ ܪܱܒܱ݁ܝ ܟ݁ܗܢܐ ܘܣܦ݂ܪܐ ܘܩܱܫܻܝܫܐ
Mark 11:28 ܘܐܡܪܻܝܢ ܠܗ ܒܱ݁ܐܝܢܐ ܫܘܠܛܢܐ ܗܠܝܢ ܥܒ݂ܕ݂ ܐܱܢ_ܬ݁ ܘܡܱܢܘ ܝܱܗ_ܒ݂ ܠܟ݂ ܫܘܠܛܢܐ ܗܢܐ ܕ݁ܗܠܝܢ ܬ݁ܥܒ݁ܕ݂
Mark 11:29 ܗܘ ܕ݁ܝܢ ܝܫܘܥ ܐܡܱܪ ܠܗܘܢ ܐܫܱܐܠܟ݂ܘܢ ܐܦ݂ ܐܢܐ ܡܠܬ݂ܐ ܚܕ݂ܐ ܕ݁ܬ݂ܻܐܡܪܘܢ ܠܻܝ ܘܐܢܐ ܐܡܱܪ ܐ_ܢܐ ܠܟ݂ܘܢ ܒܱ݁ܐܝܢܐ ܫܘܠܛܢܐ ܗܠܝܢ ܥܒ݂ܕ݂ ܐ_ܢܐ
Mark 11:30 ܡܱܥܡܘܕ݂ܻܝܬ݂ܗ ܕ݁ܝܘܚܱܢܢ ܡܢ ܐܱܝܡܟ݁ܐ ܗ_ܝ ܡܢ ܫܡܱܝܐ ܐܱܘ ܡܢ ܒ݁ܢܱܝ ܐ_ܢܫܐ ܐܡܱܪܘ ܠܻܝ
Mark 11:31 ܘܐܬ݂ܚܱܫܱܒ݂ܘ ܒ݁ܢܱܦ݂ܫܗܘܢ ܘܐܡܱܪܘ ܕ݁ܐܢ ܢܻܐܡܱܪ ܠܗ ܕ݁ܡܢ ܫܡܱܝܐ ܐܡܱܪ ܠܱܢ ܘܱܠܡܢܐ ܠܐ ܗܱܝܡܢܬ݁ܘܢܝܗ_ܝ
Mark 11:32 ܘܱܕ݂ܢܻܐܡܱܪ ܡܢ ܒ݁ܢܱܝ ܐ_ܢܫܐ ܕ݁ܚܠܬ݂ܐ ܗ_ܝ ܡܢ ܥܱܡܐ ܟ݁ܠܗܘܢ ܓ݁ܝܪ ܐܱܚܻܝܕ݂ܻܝܢ ܗܘܱܘ ܠܗ ܠܝܘܚܱܢܢ ܕ݁ܫܱܪܻܝܪܐܝܻܬ݂ ܢܒ݂ܻܝܐ ܗ_ܘ
Mark 11:33 ܘܱܥܢܱܘ ܘܐܡܪܻܝܢ ܠܗ ܠܝܫܘܥ ܠܐ ܝܕ݂ܥܻܝܢܱܢ ܐܡܱܪ ܠܗܘܢ ܐܦ݂ ܠܐ ܐܢܐ ܐܡܱܪ ܐ_ܢܐ ܠܟ݂ܘܢ ܒܱ݁ܐܝܢܐ ܫܘܠܛܢܐ ܗܠܝܢ ܥܒ݂ܕ݂ ܐ_ܢܐ
Mark 12:1 ܘܫܱܪܻܝ ܕܱ݁ܢܡܱܠܠ ܥܱܡܗܘܢ ܒ݁ܡܱܬ݂ܠܐ ܓܱ݁ܒ݂ܪܐ ܚܱܕ݂ ܢܨܱܒ݂ ܟܱ݁ܪܡܐ ܘܱܐܚܕ݁ܪܗ ܣܝܓ݂ܐ ܘܱܚܦ݂ܱܪ ܒ݁ܗ ܡܱܥܨܱܪܬ݁ܐ ܘܱܒ݂ܢܐ ܒ݁ܗ ܡܱܓ݂ܕ݁ܠܐ ܘܱܐܘܚܕ݂ܗ ܠܦ݂ܱܠܚܐ ܘܱܚܙܱܩ
Mark 12:2 ܘܫܱܕܱ݁ܪ ܠܘܬ݂ ܦܱ݁ܠܚܐ ܥܱܒ݂ܕ݁ܗ ܒ݁ܙܱܒ݂ܢܐ ܕ݁ܡܢ ܦܻ݁ܐܪܐ ܕ݁ܟ݂ܱܪܡܐ ܢܣܱܒ݂
Mark 12:3 ܗܢܘܢ ܕ݁ܝܢ ܡܚܱܐܘܗ_ܝ ܘܫܱܕ݁ܪܘܗ_ܝ ܟܱ݁ܕ݂ ܣܦ݂ܻܝܩ
Mark 12:4 ܘܫܱܕܱ݁ܪ ܬ݁ܘܒ݂ ܠܘܬ݂ܗܘܢ ܥܱܒ݂ܕ݁ܐ ܐ_ܚܪܻܢܐ ܘܐܦ݂ ܠܗܱܘ ܪܱܓ݂ܡܘܗ_ܝ ܘܨܱܠܦ݂ܘܗ_ܝ ܘܫܱܕ݁ܪܘܗ_ܝ ܒ݁ܨܱܥܪܐ
Mark 12:5 ܘܫܱܕܱ݁ܪ ܬ݁ܘܒ݂ ܐ_ܚܪܻܢܐ ܐܦ݂ ܠܗܱܘ ܩܱܛܠܘܗ_ܝ ܘܱܠܣܱܓܻ݁ܝܐܐ ܥܱܒ݂ܕ݁ܐ ܐ_ܚܪܢܐ ܫܱܕܱ݁ܪ ܘܡܢܗܘܢ ܡܚܱܘ ܡܢܗܘܢ ܕ݁ܝܢ ܩܱܛܠܘ
Mark 12:6 ܚܱܪܬ݂ܐ ܕ݁ܝܢ ܚܱܕ݂ ܒ݁ܪܐ ܚܱܒܻ݁ܝܒ݂ܐ ܐܻܝܬ݂ ܗ_ܘܐ ܠܗ ܘܫܱܕ݁ܪܗ ܠܘܬ݂ܗܘܢ ܐ_ܚܪܝܱܬ݂ ܐܡܱܪ ܓ݁ܝܪ ܟ݁ܒ݂ܱܪ ܢܒ݂ܗܬ݂ܘܢ ܡܢ ܒ݁ܪܝ
Mark 12:7 ܗܢܘܢ ܕ݁ܝܢ ܦܱ݁ܠܚܐ ܐܡܱܪܘ ܒ݁ܢܱܦ݂ܫܗܘܢ ܗܢܱܘ ܝܪܬ݁ܐ ܬܱ݁ܘ ܢܩܛܠܻܝܘܗ_ܝ ܘܬ݂ܗܘܐ ܕܻ݁ܝܠܱܢ ܝܪܬ݁ܘܬ݂ܐ
Mark 12:8 ܘܱܢܣܱܒ݂ܘ ܩܱܛܠܘܗ_ܝ ܘܱܐܦ݁ܩܘܗ_ܝ ܠܒ݂ܱܪ ܡܢ ܟܱ݁ܪܡܐ
Mark 12:9 ܡܢܐ ܗܟ݂ܻܝܠ ܢܥܒ݁ܕ݂ ܡܪܐ ܟܱ݁ܪܡܐ ܢܻܐܬ݂ܐ ܢܱܘܒ݁ܕ݂ ܠܗܢܘܢ ܦܱ݁ܠܚܐ ܘܢܬ݁ܠܻܝܘܗ_ܝ ܟܱ݁ܪܡܐ ܠܱܐ_ܚܪܢܐ
Mark 12:10 ܘܐܦ݂ܠܐ ܟ݁ܬ݂ܒ݂ܐ ܗܢܐ ܩܪܱܝܬ݁ܘܢ ܕ݁ܟ݂ܻܐܦ݂ܐ ܕܱ݁ܐܣܠܻܝܘ ܒܱ݁ܢܝܐ ܗܻܝ ܗܘܬ݂ ܠܪܻܫܐ ܕ݁ܙܘܻܝܬ݂ܐ
Mark 12:11 ܡܢ ܠܘܬ݂ ܡܪܝܐ ܗܘܬ݂ ܗܕ݂ܐ ܘܻܐܝܬ݂ܝܗ ܬ݁ܕ݂ܡܘܪܬ݁ܐ ܒ݁ܥܱܝܢܱܝܢ
Mark 12:12 ܘܒ݂ܥܝܢ ܗ_ܘܱܘ ܠܡܐܚܕ݁ܗ ܘܱܕ݂ܚܠܘ ܡܢ ܥܱܡܐ ܝܻܕ݂ܱܥܘ ܓ݁ܝܪ ܕܱ݁ܥܠܱܝܗܘܢ ܐܡܱܪ ܡܱܬ݂ܠܐ ܗܢܐ ܘܫܱܒ݂ܩܘܗ_ܝ ܘܐܙܱܠܘ
Mark 12:13 ܘܫܱܕܱ݁ܪܘ ܠܘܬ݂ܗ ܐ_ܢܫܐ ܡܢ ܣܦ݂ܪܐ ܘܡܢ ܕ݁ܒ݂ܝܬ݂ ܗܪܘܕ݂ܣ ܕܱ݁ܢܨܘܕ݂ܘܢܝܗ_ܝ ܒ݁ܡܠܬ݂ܐ
Mark 12:14 ܗܢܘܢ ܕ݁ܝܢ ܐܬ݂ܱܘ ܘܫܱܐܠܘܗ_ܝ ܡܱܠܦ݂ܢܐ ܝܕ݂ܥܻܝܢ ܚ_ܢܱܢ ܕ݁ܫܱܪܻܝܪ ܐܱܢ_ܬ݁ ܘܠܐ ܫܩܻܝܠ ܐܱܢ_ܬ݁ ܨܦ݂ܬ݂ܐ ܠܐ_ܢܫ ܠܐ ܓ݁ܝܪ ܚܐܱܪ ܐܱܢ_ܬ݁ ܒ݁ܦܱ݁ܪܨܘܦ݁ܐ ܕܱ݁ܒ݂ܢܱܝ ܐ_ܢܫܐ ܐܠܐ ܒܱ݁ܫܪܪܐ ܐܘܪܚܐ ܕܱ݁ܐܠܗܐ ܡܱܠܦ݂ ܐܱܢ_ܬ݁ ܫܱܠܻܝܛ ܠܡܬܱ݁ܠ ܟ݁ܣܦ݂ ܪܻܫܐ ܠܩܣܱܪ ܐܱܘ ܠܐ ܢܬ݁ܠ ܐܱܘ ܠܐ ܢܬ݁ܠ
Mark 12:15 ܗܘ ܕ݁ܝܢ ܝܻܕ݂ܱܥ ܢܟ݂ܠܗܘܢ ܘܐܡܱܪ ܠܗܘܢ ܡܢܐ ܡܢܱܣܝܢ ܐܢ_ܬ݁ܘܢ ܠܻܝ ܐܱܝܬܱ݁ܘ ܠܻܝ ܕܻ݁ܝܢܪܐ ܐܚܙܐ
Mark 12:16 ܘܱܐܝܬܻ݁ܝܘ ܠܗ ܐܡܱܪ ܠܗܘܢ ܕ݁ܡܱܢܘ ܨܱܠܡܐ ܗܢܐ ܘܱܟ݂ܬ݂ܒ݂ܐ ܗܢܘܢ ܕ݁ܝܢ ܐܡܱܪܘ ܕ݁ܩܣܱܪ
Mark 12:17 ܐܡܱܪ ܠܗܘܢ ܝܫܘܥ ܕ݁ܩܣܱܪ ܗܱܒ݂ܘ ܠܩܣܱܪ ܘܕ݂ܱܐܠܗܐ ܠܱܐܠܗܐ ܘܱܬ݂ܡܱܗܘ ܗ_ܘܱܘ ܒ݁ܗ
Mark 12:18 ܘܐܬ݂ܱܘ ܙܱܕ݁ܘܩܝܐ ܠܘܬ݂ܗ ܗܢܘܢ ܕ݁ܐܡܪܻܝܢ ܕܱ݁ܩܝܡܬ݁ܐ ܠܱܝܬ݁ ܘܱܡܫܱܐܠܻܝܢ ܗ_ܘܱܘ ܠܗ ܘܐܡܪܻܝܢ
Mark 12:19 ܡܱܠܦ݂ܢܐ ܡܘܫܐ ܟ݁ܬ݂ܱܒ݂ ܠܱܢ ܕ݁ܐܢ ܡܐܬ݂ ܐܱܚܘܗ_ܝ ܕ݁ܐ_ܢܫ ܘܫܒ݂ܩ ܐܱܢ_ܬ݁ܬ݂ܐ ܘܱܒ݂ܢܱܝܐ ܠܐ ܫܒ݂ܩ ܢܣܱܒ݂ ܐܱܚܘܗ_ܝ ܐܱܢ_ܬ݁ܬ݂ܗ ܘܱܢܩܻܝܡ ܙܱܪܥܐ ܠܱܐܚܘܗ_ܝ
Mark 12:20 ܫܱܒ݂ܥܐ ܐܱܚܻܝܢ ܐܻܝܬ݂ ܗ_ܘܱܘ ܩܱܕ݂ܡܝܐ ܢܣܱܒ݂ ܐܱܢ_ܬ݁ܬ݂ܐ ܘܡܻܝܬ݂ ܘܠܐ ܫܒ݂ܱܩ ܙܱܪܥܐ
Mark 12:21 ܘܕ݂ܱܬ݂ܪܝܢ ܢܱܣܒ݁ܗ ܘܡܻܝܬ݂ ܟܱ݁ܕ݂ ܐܦ݂ ܠܐ ܗܘ ܫܒ݂ܱܩ ܙܱܪܥܐ ܘܕ݂ܱܬ݂ܠܬ݂ܐ ܗܟ݂ܘܬ݂
Mark 12:22 ܘܫܱܒ݂ܥܬ݂ܱܝܗܘܢ ܢܱܣܒ݁ܘܗ ܘܠܐ ܫܒ݂ܱܩܘ ܙܱܪܥܐ ܐ_ܚܪܝܱܬ݂ ܟ݁ܠܗܘܢ ܡܻܝܬ݂ܱܬ݂ ܐܦ݂ ܗܻܝ ܐܱܢ_ܬ݁ܬ݂ܐ
Mark 12:23 ܒܱ݁ܩܝܡܬ݁ܐ ܗܟ݂ܻܝܠ ܕܱ݁ܐܝܢܐ ܡܢܗܘܢ ܬ݁ܗܘܐ ܐܱܢ_ܬ݁ܬ݂ܐ ܫܱܒ݂ܥܬ݂ܱܝܗܘܢ ܓ݁ܝܪ ܢܱܣܒ݁ܘܗ
Mark 12:24 ܐܡܱܪ ܠܗܘܢ ܝܫܘܥ ܠܐ ܗ_ܘܐ ܡܛܠ ܗܕ݂ܐ ܛܥܝܢ ܐܢ_ܬ݁ܘܢ ܕ݁ܠܐ ܝܕ݂ܥܻܝܢ ܐܢ_ܬ݁ܘܢ ܟ݁ܬ݂ܒ݂ܐ ܘܠܐ ܚܱܝܠܗ ܕܱ݁ܐܠܗܐ
Mark 12:25 ܡܐ ܓ݁ܝܪ ܕ݁ܩܡܘ ܡܢ ܡܻܝܬ݂ܐ ܠܐ ܢܣܒܻ݁ܝܢ ܢܫܐ ܐܦ݂ ܠܐ ܢܫܐ ܗܘܝܢ ܠܓ݂ܱܒ݂ܪܐ ܐܠܐ ܐܻܝܬ݂ܱܝܗܘܢ ܐܱܝܟ݂ ܡܱܠܱܐܟ݂ܐ ܕ݁ܒ݂ܱܫܡܱܝܐ
Mark 12:26 ܥܱܠ ܡܻܝܬ݂ܐ ܕ݁ܝܢ ܕ݁ܩܝܡܻܝܢ ܠܐ ܩܪܱܝܬ݁ܘܢ ܒܱ݁ܟ݂ܬ݂ܒ݂ܐ ܕ݁ܡܘܫܐ ܐܱܝܟܱ݁ܢܐ ܡܢ ܣܱܢܝܐ ܐܡܱܪ ܠܗ ܐܱܠܗܐ ܐܢܐ ܐ_ܢܐ ܐܱܠܗܗ ܕܱ݁ܐܒ݂ܪܗܡ ܘܱܐܠܗܗ ܕܻ݁ܐܝܣܚܩ ܘܱܐܠܗܗ ܕ݁ܝܱܥܩܘܒ݂
Mark 12:27 ܘܠܐ ܗܘܐ ܐܱܠܗܐ ܕ݁ܡܻܝܬ݂ܐ ܐܠܐ ܕ݁ܚܱܝܐ ܐܱܢ_ܬ݁ܘܢ ܗܟ݂ܻܝܠ ܣܱܓܻ݁ܝ ܛܥܝܢ ܐܢ_ܬ݁ܘܢ
Mark 12:28 ܘܱܩܪܒ݂ ܚܱܕ݂ ܡܢ ܣܦ݂ܪܐ ܘܱܫܡܱܥ ܐܢܘܢ ܕ݁ܕ݂ܪܫܻܝܢ ܘܱܚܙܐ ܕ݁ܫܱܦܻ݁ܝܪ ܐܱܬ݂ܻܝܒ݂ ܠܗܘܢ ܦ݁ܬ݂ܓ݂ܡܐ ܘܫܱܐܠܗ ܐܱܝܢܱܘ ܦ݁ܘܩܕ݁ܢܐ ܩܱܕ݂ܡܝܐ ܕ݁ܟ݂ܠܗܘܢ
Mark 12:29 ܐܡܱܪ ܠܗ ܝܫܘܥ ܩܱܕ݂ܡܝ ܡܢ ܟ݁ܠܗܘܢ ܦ݁ܘܩܕ݁ܢܐ ܫܡܱܥ ܐܻܝܣܪܝܠ ܡܪܝܐ ܐܱܠܗܱܢ ܡܪܝܐ ܚܱܕ݂ ܗ_ܘ
Mark 12:30 ܘܱܕ݂ܬ݂ܪܚܱܡ ܠܡܪܝܐ ܐܱܠܗܟ݂ ܡܢ ܟ݁ܠܗ ܠܒ݁ܟ݂ ܘܡܢ ܟ݁ܠܗ ܢܱܦ݂ܫܟ݂ ܘܡܢ ܟ݁ܠܗ ܪܥܝܢܟ݂ ܘܡܢ ܟ݁ܠܗ ܚܱܝܠܟ݂ ܗܢܱܘ ܦ݁ܘܩܕ݁ܢܐ ܩܱܕ݂ܡܝܐ
Mark 12:31 ܘܕ݂ܱܬ݂ܪܝܢ ܕ݁ܕ݂ܡܐ ܠܗ ܕ݁ܬ݂ܱܚܒ݂ ܠܩܱܪܻܝܒ݂ܟ݂ ܐܱܝܟ݂ ܢܱܦ݂ܫܟ݂ ܦ݁ܘܩܕ݁ܢܐ ܐ_ܚܪܻܢܐ ܕ݁ܪܱܒ݁ ܡܢ ܗܠܝܢ ܠܱܝܬ݁
Mark 12:32 ܐܡܱܪ ܠܗ ܗܱܘ ܣܦ݂ܪܐ ܫܱܦܻ݁ܝܪ ܪܱܒܻ݁ܝ ܒܱ݁ܫܪܪܐ ܐܡܱܪܬ݁ ܕ݁ܚܱܕ݂ ܗ_ܘ ܘܠܱܝܬ݁ ܐ_ܚܪܻܝܢ ܠܒ݂ܱܪ ܡܢܗ
Mark 12:33 ܘܱܕ݂ܢܪܚܡܻܝܘܗ_ܝ ܐ_ܢܫ ܡܢ ܟ݁ܠܗ ܠܒ݁ܐ ܘܡܢ ܟ݁ܠܗ ܪܥܝܢܐ ܘܡܢ ܟ݁ܠܗ ܢܱܦ݂ܫܐ ܘܡܢ ܟ݁ܠܗ ܚܱܝܠܐ ܘܱܕ݂ܢܪܚܱܡ ܩܱܪܻܝܒ݂ܗ ܐܱܝܟ݂ ܢܱܦ݂ܫܗ ܝܱܬܻ݁ܝܪܐ ܗ_ܝ ܡܢ ܟ݁ܠܗܘܢ ܝܱܩܕ݁ܐ ܘܕ݂ܒ݂ܚܐ
Mark 12:34 ܝܫܘܥ ܕ݁ܝܢ ܚܙܝܗ_ܝ ܕ݁ܚܱܟܻ݁ܝܡܐܝܻܬ݂ ܡܦ݂ܱܢܐ ܦ݁ܬ݂ܓ݂ܡܐ ܥܢܐ ܘܐܡܱܪ ܠܗ ܠܐ ܗ_ܘܱܝܬ݁ ܪܱܚܻܝܩ ܡܢ ܡܱܠܟ݁ܘܬ݂ܐ ܕܱ݁ܐܠܗܐ ܘܠܐ ܐ_ܢܫ ܬ݁ܘܒ݂ ܐܱܡܪܱܚ ܕܱ݁ܢܫܱܐܠܻܝܘܗ_ܝ
Mark 12:35 ܘܱܥܢܐ ܝܫܘܥ ܘܐܡܱܪ ܟܱ݁ܕ݂ ܡܱܠܦ݂ ܒ݁ܗܱܝܟ݁ܠܐ ܐܱܝܟܱ݁ܢܐ ܐܡܪܻܝܢ ܣܦ݂ܪܐ ܕܱ݁ܡܫܻܝܚܐ ܒ݁ܪܗ ܗ_ܘ ܕ݁ܕ݂ܱܘܻܝܕ݂
Mark 12:36 ܗܘ ܓ݁ܝܪ ܕܱ݁ܘܻܝܕ݂ ܐܡܱܪ ܒ݁ܪܘܚܐ ܕ݁ܩܘܕ݂ܫܐ ܕ݁ܐܡܱܪ ܡܪܝܐ ܠܡܪܝ ܬ݁ܒ݂ ܠܟ݂ ܡܢ ܝܱܡܻܝܢܝ ܥܕ݂ܱܡܐ ܕ݁ܐܣܻܝܡ ܒ݁ܥܠܕ݁ܒ݂ܒ݂ܱܝܟ݁ ܟ݁ܘܒ݂ܫܐ ܬ݁ܚܝܬ݂ ܪܓ݂ܠܱܝܟ݁
Mark 12:37 ܗܘ ܗܟ݂ܻܝܠ ܕܱ݁ܘܻܝܕ݂ ܩܪܐ ܠܗ ܡܪܝ ܘܱܐܝܟܱ݁ܢܐ ܒ݁ܪܗ ܐܻܝܬ݂ܱܘܗ_ܝ ܘܟ݂ܠܗ ܟ݁ܢܫܐ ܫܡܱܥ ܗ_ܘܐ ܠܗ ܒܱ݁ܣܻܝܡܐܝܻܬ݂
Mark 12:38 ܘܱܒ݂ܝܘܠܦ݁ܢܗ ܐܡܱܪ ܗ_ܘܐ ܠܗܘܢ ܐܙܕܱ݁ܗ_ܪܘ ܡܢ ܣܦ݂ܪܐ ܕ݁ܨܒ݂ܝܢ ܕ݁ܒ݂ܐܣܛܠܐ ܢܗܱܠܟ݂ܘܢ ܘܪܚܡܻܝܢ ܫܠܡܐ ܒ݁ܫܘܩܐ
Mark 12:39 ܘܪܻܝܫ ܡܱܘܬ݁ܒ݂ܐ ܒܱ݁ܟ݂ܢܘܫܬ݂ܐ ܘܪܻܝܫ ܣܡܟ݂ܐ ܒܱ݁ܚܫܡܝܬ݂ܐ
Mark 12:40 ܗܢܘܢ ܕ݁ܐܟ݂ܠܻܝܢ ܒ݁ܬ݁ܐ ܕܱ݁ܐܪܡܠܬ݂ܐ ܒ݁ܥܠܬ݂ܐ ܕ݁ܡܱܘܪܟ݂ܻܝܢ ܨܠܱܘܬ݂ܗܘܢ ܗܢܘܢ ܢܩܱܒ݁ܠܘܢ ܕܻ݁ܝܢܐ ܝܱܬܻ݁ܝܪܐ
Mark 12:41 ܘܟ݂ܱܕ݂ ܝܻܬ݂ܒ݂ ܝܫܘܥ ܠܘܩܒ݂ܱܠ ܒ݁ܝܬ݂ ܓܱ݁ܙܐ ܚܐܱܪ ܗ_ܘܐ ܐܱܝܟܱ݁ܢܐ ܟ݁ܢܫܐ ܪܡܝܢ ܥܘܪܦ݂ܢܐ ܒ݁ܝܬ݂ ܓܱ݁ܙܐ ܘܣܱܓܻ݁ܝܐܐ ܥܱܬܻ݁ܝܪܐ ܪܡܝܢ ܗ_ܘܱܘ ܣܱܓܻ݁ܝ
Mark 12:42 ܘܐܬ݂ܬ݂ ܐܱܪܡܱܠܬ݁ܐ ܚܕ݂ܐ ܡܣܟܻ݁ܢܬ݁ܐ ܐܱܪܡܝܱܬ݂ ܬ݁ܪܝܢ ܡܢܻܝܢ ܕܻ݁ܐܝܬ݂ܱܝܗܘܢ ܫܡܘܢܐ
Mark 12:43 ܘܱܩܪܐ ܝܫܘܥ ܠܬ݂ܱܠܡܻܝܕ݂ܱܘܗ_ܝ ܘܐܡܱܪ ܠܗܘܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܗܕ݂ܐ ܐܱܪܡܱܠܬ݁ܐ ܡܣܟܻ݁ܢܬ݁ܐ ܝܱܬܻ݁ܝܪ ܡܢ ܟ݁ܠܗܘܢ ܐ_ܢܫܐ ܕ݁ܪܡܝܢ ܐܱܪܡܝܱܬ݂ ܒ݁ܝܬ݂ ܓܱ݁ܙܐ
Mark 12:44 ܟ݁ܠܗܘܢ ܓ݁ܝܪ ܡܢ ܡܕ݁ܡ ܕ݁ܝܱܬܻ݁ܝܪ ܠܗܘܢ ܐܱܪܡܻܝܘ ܗܕ݂ܐ ܕ݁ܝܢ ܡܢ ܚܱܣܻܝܪܘܬ݂ܗ ܟ݁ܠ ܡܕ݁ܡ ܕܻ݁ܐܝܬ݂ ܗ_ܘܐ ܠܗ ܐܱܪܡܝܱܬ݂ܗ ܟ݁ܠܗ ܩܢܝܢܗ
Mark 13:1 ܘܟ݂ܱܕ݂ ܢܦ݂ܱܩ ܝܫܘܥ ܡܢ ܗܱܝܟ݁ܠܐ ܐܡܱܪ ܠܗ ܚܱܕ݂ ܡܢ ܬܱ݁ܠܡܻܝܕ݂ܱܘܗ_ܝ ܡܱܠܦ݂ܢܐ ܗܐ ܚܙܻܝ ܐܱܝܠܝܢ ܟܻ݁ܐܦ݂ܐ ܘܱܐܝܠܝܢ ܒ݁ܢܝܢܐ
Mark 13:2 ܝܫܘܥ ܕ݁ܝܢ ܐܡܱܪ ܠܗ ܚܙܐ ܐܱܢ_ܬ݁ ܗܠܝܢ ܒ݁ܢܝܢܐ ܪܱܘܪܒ݂ܐ ܠܐ ܡܫܬܱ݁ܒ݂ܩܐ ܗܪܟ݁ܐ ܟܻ݁ܐܦ݂ ܥܱܠ ܟܻ݁ܐܦ݂ ܕ݁ܠܐ ܡܣܬܱ݁ܬ݂ܪܐ
Mark 13:3 ܘܟ݂ܱܕ݂ ܝܻܬ݂ܒ݂ ܝܫܘܥ ܒ݁ܛܘܪܐ ܕ݁ܙܱܝܬ݁ܐ ܠܘܩܒ݂ܱܠ ܗܱܝܟ݁ܠܐ ܫܱܐܠܘܗ_ܝ ܟܻ݁ܐܦ݂ܐ ܘܝܱܥܩܘܒ݂ ܘܝܘܚܱܢܢ ܘܱܐܢܕ݁ܪܐܘܣ ܒܱ݁ܠܚܘܕ݂ܱܝܗܘܢ
Mark 13:4 ܐܡܱܪ ܠܱܢ ܐܡܱܬ݂ܝ ܗܠܝܢ ܢܗܘܝܢ ܘܡܢܐ ܐܬ݂ܐ ܡܐ ܕ݁ܩܱܪܻܝܒ݂ܢ ܗܠܝܢ ܟ݁ܠܗܝܢ ܠܡܫܬܱ݁ܠܡܘ
Mark 13:5 ܗܘ ܕ݁ܝܢ ܝܫܘܥ ܫܱܪܻܝ ܠܡܻܐܡܱܪ ܠܗܘܢ ܚܙܱܘ ܕܱ݁ܠܡܐ ܐ_ܢܫ ܢܱܛܥܝܟ݂ܘܢ
Mark 13:6 ܣܱܓܻ݁ܝܐܐ ܓ݁ܝܪ ܢܻܐܬ݂ܘܢ ܒ݁ܫܡܝ ܘܢܻܐܡܪܘܢ ܕ݁ܐܢܐ ܐ_ܢܐ ܘܱܠܣܱܓܻ݁ܝܐܐ ܢܱܛܥܘܢ
Mark 13:7 ܡܐ ܕ݁ܝܢ ܕܱ݁ܫܡܱܥܬ݁ܘܢ ܩܪܒ݂ܐ ܘܛܒ݁ܐ ܕ݁ܩܻܐܪܣܐ ܠܐ ܬ݁ܕ݂ܚܠܘܢ ܥܬ݂ܻܝܕ݂ ܗ_ܘ ܕ݁ܢܗܘܐ ܐܠܐ ܠܐ ܥܕ݂ܱܟܻ݁ܝܠ ܚܱܪܬ݂ܐ
Mark 13:8 ܢܩܘܡ ܓ݁ܝܪ ܥܱܡܐ ܥܱܠ ܥܱܡܐ ܘܡܱܠܟ݁ܘ ܥܱܠ ܡܱܠܟ݁ܘ ܘܢܗܘܘܢ ܙܱܘܥܐ ܒ݁ܕ݂ܘܟ݁ܐ ܕ݁ܘܟ݁ܐ ܘܢܗܘܘܢ ܟܱ݁ܦ݂ܢܐ ܘܱܫܓ݂ܘܫܝܐ ܗܠܝܢ ܪܻܫܐ ܐܢܝܢ ܕ݁ܚܒ݂ܠܐ
Mark 13:9 ܚܙܱܘ ܕ݁ܝܢ ܐܱܢ_ܬ݁ܘܢ ܢܱܦ݂ܫܟ݂ܘܢ ܢܱܫܠܡܘܢܟ݂ܘܢ ܓ݁ܝܪ ܠܕ݂ܱܝܢܐ ܘܒ݂ܱܟ݂ܢܘܫܬ݂ܗܘܢ ܬ݁ܬ݂ܢܱܓ݁ܕ݂ܘܢ ܘܱܩܕ݂ܡ ܡܱܠܟ݁ܐ ܘܗܻܓ݂ܡܘܢܐ ܬ݁ܩܘܡܘܢ ܡܛܠܬ݂ܝ ܠܣܗܕ݁ܘܬ݂ܗܘܢ
Mark 13:10 ܠܘܩܕ݂ܱܡ ܕ݁ܝܢ ܥܬ݂ܻܝܕ݂ܐ ܕ݁ܬ݂ܬ݂ܟ݁ܪܙ ܣܒ݂ܱܪܬ݂ܝ ܒ݁ܟ݂ܠܗܘܢ ܥܱܡ_ܡܐ
Mark 13:11 ܡܐ ܕܱ݁ܡܩܱܪܒ݂ܻܝܢ ܠܟ݂ܘܢ ܕ݁ܝܢ ܕ݁ܢܱܫܠܡܘܢܟ݂ܘܢ ܠܐ ܬ݁ܩܱܕ݁ܡܘܢ ܬܻ݁ܐܨܦ݁ܘܢ ܡܢܐ ܬ݁ܡܱܠܠܘܢ ܘܠܐ ܬ݁ܪܢܘܢ ܐܠܐ ܡܕ݁ܡ ܕ݁ܡܬ݂ܻܝܗܒ݂ ܠܟ݂ܘܢ ܒ݁ܗܝ ܫܥܬ݂ܐ ܗܱܘ ܡܱܠܠܘ ܠܐ ܗ_ܘܐ ܓ݁ܝܪ ܐܱܢ_ܬ݁ܘܢ ܡܡܱܠܠܻܝܢ ܐܠܐ ܪܘܚܐ ܕ݁ܩܘܕ݂ܫܐ
Mark 13:12 ܢܱܫܠܡ ܕ݁ܝܢ ܐܱܚܐ ܠܱܐܚܘܗ_ܝ ܠܡܱܘܬ݁ܐ ܘܱܐܒ݂ܐ ܠܱܒ݂ܪܗ ܘܱܢܩܘܡܘܢ ܒ݁ܢܱܝܐ ܥܱܠ ܐܱܒ݂ܗܱܝܗܘܢ ܘܱܢܡܻܝܬ݂ܘܢ ܐܢܘܢ
Mark 13:13 ܘܬ݂ܗܘܘܢ ܣܢܻܝܐܝܻܢ ܡܢ ܟ݁ܠܢܫ ܡܛܠ ܫܡܝ ܡܱܢ ܕ݁ܝܢ ܕܱ݁ܢܣܱܝܒܱ݁ܪ ܥܕ݂ܱܡܐ ܠܚܱܪܬ݂ܐ ܗܘ ܢܻܚܐ
Mark 13:14 ܡܐ ܕ݁ܝܢ ܕܱ݁ܚܙܱܝܬ݁ܘܢ ܐܬ݂ܐ ܛܱܢܦ݂ܬ݂ܐ ܕ݁ܚܘܪܒ݁ܐ ܗܝ ܕܱ݁ܐܡܻܝܪܐ ܒ݁ܕ݂ܢܻܝܐܝܠ ܢܒ݂ܻܝܐ ܕ݁ܩܝܡܐ ܐܱܝܟ݁ܐ ܕ݁ܠܐ ܘܠܐ ܗܱܘ ܕ݁ܩܪܐ ܢܣܬܱ݁ܟܱ݁ܠ ܗܝܕ݁ܝܢ ܐܱܝܠܝܢ ܕ݁ܒ݂ܻܝܗܘܕ݂ ܐܢܘܢ ܢܥܪܩܘܢ ܠܛܘܪܐ
Mark 13:15 ܘܡܱܢ ܕ݁ܒ݂ܐܓ݁ܪܐ ܗ_ܘ ܠܐ ܢܚܘܬ݂ ܘܠܐ ܢܥܘܠ ܠܡܫܩܱܠ ܡܕ݁ܡ ܡܢ ܒܱ݁ܝܬ݁ܗ
Mark 13:16 ܘܡܱܢ ܕܱ݁ܒ݂ܚܱܩܠܐ ܗ_ܘ ܠܐ ܢܬ݂ܗܦ݂ܟ݂ ܠܒ݂ܣܬ݁ܪܗ ܕ݁ܢܫܩܘܠ ܠܒ݂ܫܗ
Mark 13:17 ܘܝ ܕ݁ܝܢ ܠܒ݂ܱܛܢܬ݂ܐ ܘܠܱܐܝܠܝܢ ܕ݁ܡܱܝܢܩܢ ܒ݁ܗܢܘܢ ܝܱܘܡܬ݂ܐ
Mark 13:18 ܨܱܠܱܘ ܕ݁ܝܢ ܕ݁ܠܐ ܢܗܘܐ ܥܪܘܩܻܝܟ݂ܘܢ ܒ݁ܣܱܬ݂ܘܐ
Mark 13:19 ܢܗܘܐ ܓ݁ܝܪ ܒ݁ܝܱܘܡܬ݂ܐ ܗܢܘܢ ܐܘܠܨܢܐ ܕ݁ܠܐ ܗܘܐ ܐܱܟ݂ܘܬ݂ܗ ܡܢ ܪܻܝܫ ܒ݁ܪܻܝܬ݂ܐ ܕܱ݁ܒ݂ܪܐ ܐܱܠܗܐ ܥܕ݂ܱܡܐ ܠܗܫܐ ܘܠܐ ܢܗܘܐ
Mark 13:20 ܘܐܠܘ ܠܐ ܡܪܝܐ ܕ݁ܟ݂ܱܪܻܝ ܝܱܘܡܬ݂ܐ ܗܢܘܢ ܠܐ ܚܝܐ ܗ_ܘܐ ܟ݁ܠ ܒ݁ܣܱܪ ܐܠܐ ܡܛܠ ܓ݁ܒ݂ܱܝܐ ܕܱ݁ܓ݂ܒ݂ܐ ܟܱ݁ܪܻܝ ܝܱܘܡܬ݂ܐ ܗܢܘܢ
Mark 13:21 ܗܝܕ݁ܝܢ ܐܢ ܐ_ܢܫ ܢܻܐܡܱܪ ܠܟ݂ܘܢ ܕ݁ܗܐ ܗܪܟ݁ܐ ܗ_ܘ ܡܫܻܝܚܐ ܘܗܐ ܗܪܬܱ݁ܡܢ ܠܐ ܬ݁ܗܱܝܡܢܘܢ
Mark 13:22 ܢܩܘܡܘܢ ܓ݁ܝܪ ܡܫܻܝܚܐ ܕ݁ܕ݂ܱܓ݁ܠܘܬ݂ܐ ܘܱܢܒ݂ܻܝܐ ܕ݁ܟ݂ܱܕ݁ܒ݂ܘܬ݂ܐ ܘܢܬ݁ܠܘܢ ܐܬ݂ܘܬ݂ܐ ܘܬ݂ܕ݂ܡܪܬ݂ܐ ܘܢܱܛܥܘܢ ܐܢ ܡܫܟ݁ܚܐ ܐܦ݂ ܠܱܓ݂ܒ݂ܱܝܐ
Mark 13:23 ܐܱܢ_ܬ݁ܘܢ ܕ݁ܝܢ ܐܙܕܱ݁ܗ_ܪܘ ܗܐ ܩܱܕ݁ܡܬ݂ ܐܡܪܬ݂ ܠܟ݂ܘܢ ܟ݁ܠ ܡܕ݁ܡ
Mark 13:24 ܒ݁ܗܢܘܢ ܕ݁ܝܢ ܝܱܘܡܬ݂ܐ ܒ݁ܬ݂ܱܪ ܐܘܠܨܢܐ ܗܱܘ ܫܡܫܐ ܢܚܫܱܟ݂ ܘܣܱܗܪܐ ܠܐ ܢܬ݁ܠ ܢܘܗܪܗ
Mark 13:25 ܘܟ݂ܱܘܟ݁ܒ݂ܐ ܢܦ݁ܠܘܢ ܡܢ ܫܡܱܝܐ ܘܚܱܝܠܱܘܬ݂ܐ ܕܱ݁ܫܡܱܝܐ ܢܬ݁ܬ݁ܙܻܝܥܘܢ
Mark 13:26 ܘܗܝܕ݁ܝܢ ܢܚܙܘܢܝܗ_ܝ ܠܱܒ݂ܪܗ ܕ݁ܐ_ܢܫܐ ܟܱ݁ܕ݂ ܐܬ݂ܐ ܒܱ݁ܥܢܢܐ ܥܱܡ ܚܱܝܠܐ ܪܱܒ݁ܐ ܘܥܱܡ ܫܘܒ݂ܚܐ
Mark 13:27 ܗܝܕ݁ܝܢ ܢܫܱܕܱ݁ܪ ܡܱܠܱܐܟ݂ܱܘܗ_ܝ ܘܱܢܟ݂ܱܢܫ ܠܱܓ݂ܒ݂ܱܘܗ_ܝ ܡܢ ܐܱܪܒ݁ܥܬ݂ܱܝܗܝܢ ܪܘܚܐ ܡܢ ܪܻܫܗ ܕܱ݁ܐܪܥܐ ܘܱܥܕ݂ܱܡܐ ܠܪܻܫܗ ܕܱ݁ܫܡܱܝܐ
Mark 13:28 ܡܢ ܬܻ݁ܬ݁ܐ ܕ݁ܝܢ ܝܻܠܱܦ݂ܘ ܦ݁ܠܐܬ݂ܐ ܕ݁ܡܐ ܕ݁ܪܱܟ݂ ܣܱܘܟ݁ܝܗ ܘܱܦ݂ܪܱܥܘ ܛܱܪܦ݂ܝܗ ܝܕ݂ܥܻܝܢ ܐܢ_ܬ݁ܘܢ ܕܱ݁ܡܛܐ ܩܱܝܛܐ
Mark 13:29 ܗܟ݂ܱܢܐ ܐܦ݂ ܐܱܢ_ܬ݁ܘܢ ܡܐ ܕܱ݁ܚܙܱܝܬ݁ܘܢ ܗܠܝܢ ܕ݁ܗܘܝܢ ܕܱ݁ܥܘ ܕ݁ܩܱܪܻܝܒ݂ܐ ܗ_ܝ ܥܱܠ ܬܱ݁ܪܥܐ
Mark 13:30 ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܠܐ ܬ݁ܥܒܱ݁ܪ ܫܱܪܒ݁ܬ݂ܐ ܗܕ݂ܐ ܥܕ݂ܱܡܐ ܕ݁ܗܠܝܢ ܟ݁ܠܗܝܢ ܢܗܘܝܢ
Mark 13:31 ܫܡܱܝܐ ܘܱܐܪܥܐ ܢܥܒ݁ܪܘܢ ܘܡܠܱܝ ܠܐ ܢܥܒ݁ܪܢ
Mark 13:32 ܥܱܠ ܕ݁ܝܢ ܝܱܘܡܐ ܗܱܘ ܘܥܱܠ ܫܥܬ݂ܐ ܗܝ ܐ_ܢܫ ܠܐ ܝܕ݂ܱܥ ܐܦ݂ܠܐ ܡܱܠܱܐܟ݂ܐ ܕܱ݁ܫܡܱܝܐ ܘܠܐ ܒ݁ܪܐ ܐܠܐ ܐܢ ܐܱܒ݂ܐ
Mark 13:33 ܚܙܱܘ ܐܬ݁ܬ݁ܥܻܝܪܘ ܘܨܱܠܱܘ ܠܐ ܓ݁ܝܪ ܝܕ݂ܥܻܝܢ ܐܢ_ܬ݁ܘܢ ܐܡܱܬ݂ܝ ܗ_ܘ ܙܱܒ݂ܢܐ
Mark 13:34 ܐܱܝܟ݂ ܓܱ݁ܒ݂ܪܐ ܗ_ܘ ܓ݁ܝܪ ܕܱ݁ܚܙܱܩ ܘܱܫܒ݂ܱܩ ܒܱ݁ܝܬ݁ܗ ܘܝܱܗ_ܒ݂ ܫܘܠܛܢܐ ܠܥܱܒ݂ܕܱ݁ܘܗ_ܝ ܘܱܠܐ_ܢܫ ܐ_ܢܫ ܥܒ݂ܕ݂ܗ ܘܱܠܬ݂ܪܥܐ ܦܱ݁ܩܕ݂ ܕ݁ܢܗܘܐ ܥܻܝܪ
Mark 13:35 ܐܬ݁ܬ݁ܥܻܝܪܘ ܗܟ݂ܻܝܠ ܕ݁ܠܐ ܝܕ݂ܥܻܝܢ ܐܢ_ܬ݁ܘܢ ܐܡܱܬ݂ܝ ܐܬ݂ܐ ܡܪܗ ܕ݁ܒ݂ܱܝܬ݁ܐ ܒ݁ܪܱܡܫܐ ܐܱܘ ܒ݁ܦ݂ܠܓ݁ܗ ܕ݁ܠܻܠܝܐ ܐܱܘ ܒ݁ܡܱܩܪܐ ܬܱ݁ܪܢܓ݂ܠܐ ܐܱܘ ܒ݁ܨܱܦ݂ܪܐ
Mark 13:36 ܕܱ݁ܠܡܐ ܢܻܐܬ݂ܐ ܡܢ ܫܠܝܐ ܘܢܫܟܱ݁ܚܟ݂ܘܢ ܟܱ݁ܕ݂ ܕܱ݁ܡܟܻ݁ܝܢ ܐܢ_ܬ݁ܘܢ
Mark 13:37 ܡܕ݁ܡ ܕܱ݁ܠܟ݂ܘܢ ܕ݁ܝܢ ܐܡܱܪ ܐ_ܢܐ ܠܟ݂ܠܟ݂ܘܢ ܗ_ܘ ܐܡܱܪ ܐ_ܢܐ ܗܘܱܝܬ݁ܘܢ ܥܻܝܪܻܝܢ
Mark 14:1 ܒ݁ܬ݂ܱܪ ܕ݁ܝܢ ܬ݁ܪܝܢ ܝܱܘܡܻܝܢ ܗܘܐ ܗ_ܘܐ ܦ݁ܨܚܐ ܕ݁ܦ݂ܱܛܻܝܪܐ ܘܒ݂ܥܝܢ ܗ_ܘܱܘ ܪܱܒܱ݁ܝ ܟ݁ܗܢܐ ܘܣܦ݂ܪܐ ܐܱܝܟܱ݁ܢܐ ܒ݁ܢܟ݂ܠܐ ܢܐܚܕ݂ܘܢ ܘܢܩܛܠܘܢܝܗ_ܝ
Mark 14:2 ܘܐܡܪܻܝܢ ܗ_ܘܱܘ ܠܐ ܒ݁ܥܱܕ݂ܥܻܕ݂ܐ ܕܱ݁ܠܡܐ ܢܗܘܐ ܫܓ݂ܘܫܝܐ ܒ݁ܥܱܡܐ
Mark 14:3 ܘܟ݂ܱܕ݂ ܗܘ ܐܻܝܬ݂ܱܘܗ_ܝ ܒ݁ܒ݂ܝܬ݂-ܥܱܢܝܐ ܒ݁ܒ݂ܱܝܬ݁ܗ ܕ݁ܫܡܥܘܢ ܓܱ݁ܪܒ݁ܐ ܟܱ݁ܕ݂ ܣܡܻܝܟ݂ ܐܬ݂ܬ݂ ܐܱܢ_ܬ݁ܬ݂ܐ ܕܻ݁ܐܝܬ݂ ܥܠܝܗ ܫܛܻܝܦ݂ܬ݁ܐ ܕ݁ܒ݂ܣܡܐ ܕ݁ܢܱܪܕܻ݁ܝܢ ܪܻܫܝܐ ܣܱܓܻ݁ܝ ܕ݁ܡܱܝܐ ܘܱܦ݂ܬ݂ܱܚܬ݂ܗ ܘܱܐܫܦܱ݁ܥܬ݂ܗ ܥܱܠ ܪܻܫܗ ܕ݁ܝܫܘܥ
Mark 14:4 ܐܻܝܬ݂ ܗ_ܘܱܘ ܕ݁ܝܢ ܐ_ܢܫܐ ܡܢ ܬܱ݁ܠܡܻܝܕ݂ܐ ܕ݁ܐܬ݂ܒ݁ܐܫ ܠܗܘܢ ܒ݁ܢܱܦ݂ܫܗܘܢ ܘܐܡܱܪܘ ܕܱ݁ܠܡܢܐ ܗܘܐ ܐܱܒ݂ܕ݁ܢܐ ܕ݁ܗܢܐ ܒ݁ܣܡܐ
Mark 14:5 ܡܫܟܱ݁ܚ ܗ_ܘܐ ܓ݁ܝܪ ܠܡܙܕܱ݁ܒ݁ܢܘ ܝܱܬܻ݁ܝܪ ܡܢ ܬ݁ܠܬ݂ܡܐܐ ܕܻ݁ܝܢܪܻܝܢ ܘܱܠܡܬ݂ܻܝܗܒ݂ܘ ܠܡܣܟܻ݁ܢܐ ܘܡܙܕܱ݁ܥܦܻ݁ܝܢ ܗ_ܘܱܘ ܒ݁ܗ
Mark 14:6 ܗܘ ܕ݁ܝܢ ܝܫܘܥ ܐܡܱܪ ܫܘܒ݂ܩܘܗ ܡܢܐ ܡܱܗܪܻܝܢ ܐܢ_ܬ݁ܘܢ ܠܗ ܥܒ݂ܕ݂ܐ ܫܱܦܻ݁ܝܪܐ ܥܒ݂ܕܱ݁ܬ݂ ܠܘܬ݂ܝ
Mark 14:7 ܒ݁ܟ݂ܠܙܒ݂ܱܢ ܓ݁ܝܪ ܡܣܟܻ݁ܢܐ ܐܻܝܬ݂ ܠܟ݂ܘܢ ܥܱܡܟ݂ܘܢ ܘܐܡܱܬ݂ܝ ܕ݁ܨܒ݂ܝܢ ܐܢ_ܬ݁ܘܢ ܡܫܟ݁ܚܻܝܢ ܐܢ_ܬ݁ܘܢ ܕ݁ܬ݂ܥܒ݁ܕ݂ܘܢ ܠܗܘܢ ܕ݁ܫܱܦܻ݁ܝܪ ܐܢܐ ܕ݁ܝܢ ܠܐ ܒ݁ܟ݂ܠܙܒ݂ܱܢ ܐܻܝܬ݂ܱܝ ܠܘܬ݂ܟ݂ܘܢ
Mark 14:8 ܗܱܘ ܕܻ݁ܐܝܬ݂ ܗ_ܘܐ ܠܗ ܠܗܕ݂ܐ ܥܒ݂ܕܱ݁ܬ݂ ܘܩܱܕ݁ܡܱܬ݂ ܐܱܝܟ݂ ܕ݁ܠܱܩܒ݂ܘܪܬ݁ܐ ܒܱ݁ܣܡܱܬ݂ ܓ݁ܘܫܡܝ
Mark 14:9 ܘܱܐܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܟ݂ܠ ܐܱܝܟ݁ܐ ܕ݁ܬ݂ܬ݂ܟ݁ܪܙ ܣܒ݂ܱܪܬ݂ܝ ܗܕ݂ܐ ܒ݁ܟ݂ܠܗ ܥܠܡܐ ܘܐܦ݂ ܡܕ݁ܡ ܕ݁ܥܒ݂ܕܱ݁ܬ݂ ܗܕ݂ܐ ܢܬ݂ܡܱܠܱܠ ܠܕ݂ܘܟ݂ܪܢܗ
Mark 14:10 ܝܻܗܘܕ݂ܐ ܕ݁ܝܢ ܣܟ݂ܱܪܝܘܛܐ ܚܱܕ݂ ܡܢ ܬ݁ܪܥܣܱܪ ܐܙܱܠ ܠܘܬ݂ ܪܱܒܱ݁ܝ ܟ݁ܗܢܐ ܐܱܝܟ݂ ܕ݁ܢܱܫܠܡܻܝܘܗ_ܝ ܠܗܘܢ ܠܝܫܘܥ
Mark 14:11 ܗܢܘܢ ܕ݁ܝܢ ܟܱ݁ܕ݂ ܫܡܱܥܘ ܚܕ݂ܻܝܘ ܘܐܫܬܱ݁ܘܕܻ݁ܝܘ ܟ݁ܣܦ݁ܐ ܕ݁ܢܬ݁ܠܘܢ ܠܗ ܘܒ݂ܥܐ ܗ_ܘܐ ܠܗ ܦ݁ܠܥܐ ܕ݁ܢܱܫܠܡܻܝܘܗ_ܝ
Mark 14:12 ܘܱܒ݂ܝܱܘܡܐ ܩܱܕ݂ܡܝܐ ܕ݁ܦ݂ܱܛܻܝܪܐ ܕ݁ܒ݂ܗ ܕ݁ܒ݂ܚܻܝܢ ܝܻܗܘܕ݂ܝܐ ܦ݁ܨܚܐ ܐܡܪܻܝܢ ܠܗ ܬܱ݁ܠܡܻܝܕ݂ܱܘܗ_ܝ ܐܱܝܟ݁ܐ ܨܒ݂ܐ ܐܱܢ_ܬ݁ ܕ݁ܢܻܐܙܱܠ ܢܛܱܝܒ݂ ܠܟ݂ ܕ݁ܬ݂ܐܟ݂ܘܠ ܦ݁ܨܚܐ
Mark 14:13 ܘܫܱܕܱ݁ܪ ܬ݁ܪܝܢ ܡܢ ܬܱ݁ܠܡܻܝܕ݂ܱܘܗ_ܝ ܘܐܡܱܪ ܠܗܘܢ ܙܠܘ ܠܱܡܕ݂ܻܝܢ_ܬ݁ܐ ܘܗܐ ܦ݁ܓ݂ܱܥ ܒ݁ܟ݂ܘܢ ܓܱ݁ܒ݂ܪܐ ܕܱ݁ܫܩܻܝܠ ܡܐܢܐ ܕ݁ܡܱܝܐ ܙܠܘ ܒ݁ܬ݂ܪܗ
Mark 14:14 ܘܠܱܐܝܟ݁ܐ ܕ݁ܥܐܠ ܐܡܱܪܘ ܠܡܪܐ ܒܱ݁ܝܬ݁ܐ ܪܱܒܱ݁ܢ ܐܡܱܪ ܐܱܝܟܱ݁ܘ ܒ݁ܝܬ݂ ܡܱܫܪܝܐ ܐܱܝܟ݁ܐ ܕ݁ܐܟ݂ܘܠ ܥܱܡ ܬܱ݁ܠܡܻܝܕ݂ܱܝ ܦ݁ܨܚܐ
Mark 14:15 ܘܗܐ ܡܚܱܘܐ ܠܟ݂ܘܢ ܥܠܻܝܬ݂ܐ ܪܱܒ݁ܬ݂ܐ ܕܱ݁ܡܫܱܘܝܐ ܘܱܡܛܱܝܒ݂ܐ ܬܱ݁ܡܢ ܬܱ݁ܩܢܘ ܠܱܢ
Mark 14:16 ܘܱܢܦ݂ܱܩܘ ܬܱ݁ܠܡܻܝܕ݂ܱܘܗ_ܝ ܘܐܬ݂ܱܘ ܠܱܡܕ݂ܻܝܢ_ܬ݁ܐ ܘܐܫܟܱ݁ܚܘ ܐܱܝܟܱ݁ܢܐ ܕ݁ܐܡܱܪ ܠܗܘܢ ܘܛܱܝܒ݂ܘ ܦ݁ܨܚܐ
Mark 14:17 ܘܟ݂ܱܕ݂ ܗܘܐ ܪܱܡܫܐ ܐܬ݂ܐ ܥܱܡ ܬ݁ܪܥܣܱܪܬ݁ܗ
Mark 14:18 ܘܟ݂ܱܕ݂ ܣܡܻܝܟ݂ܻܝܢ ܘܠܥܣܻܝܢ ܐܡܱܪ ܝܫܘܥ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܚܱܕ݂ ܡܢܟ݂ܘܢ ܕ݁ܐܟ݂ܠ ܥܱܡܝ ܗܘ ܢܱܫܠܡܱܢܝ
Mark 14:19 ܗܢܘܢ ܕ݁ܝܢ ܫܱܪܻܝܘ ܡܬ݁ܬ݁ܥܻܝܩܻܝܢ ܘܐܡܪܻܝܢ ܠܗ ܚܱܕ݂ ܚܱܕ݂ ܠܡܐ ܐܢܐ
Mark 14:20 ܗܘ ܕ݁ܝܢ ܐܡܱܪ ܠܗܘܢ ܚܱܕ݂ ܡܢ ܬ݁ܪܥܣܱܪ ܕ݁ܨܒ݂ܱܥ ܥܱܡܝ ܒ݁ܠܱܓ݁ܬ݂ܐ
Mark 14:21 ܘܱܒ݂ܪܗ ܕ݁ܐ_ܢܫܐ ܐܙܠ ܐܱܝܟܱ݁ܢܐ ܕܱ݁ܟ݂ܬ݂ܻܝܒ݂ ܥܠܱܘܗ_ܝ ܘܝ ܕ݁ܝܢ ܠܓ݂ܱܒ݂ܪܐ ܗܱܘ ܕ݁ܒ݂ܻܐܝܕ݂ܗ ܡܫܬ݁ܠܡ ܒ݁ܪܗ ܕ݁ܐ_ܢܫܐ ܦܱ݁ܩܚ ܗ_ܘܐ ܠܗ ܠܓ݂ܱܒ݂ܪܐ ܗܱܘ ܐܠܘ ܠܐ ܐܬ݂ܻܝܠܕ݂
Mark 14:22 ܘܟ݂ܱܕ݂ ܗܢܘܢ ܠܥܣܻܝܢ ܢܣܱܒ݂ ܝܫܘܥ ܠܱܚܡܐ ܘܒ݂ܱܪܟ݂ ܘܱܩܨܐ ܘܝܱܗ_ܒ݂ ܠܗܘܢ ܘܐܡܱܪ ܠܗܘܢ ܣܱܒ݂ܘ ܗܢܐ ܐܻܝܬ݂ܱܘܗ_ܝ ܦܱ݁ܓ݂ܪܝ
Mark 14:23 ܘܱܢܣܱܒ݂ ܟ݁ܣܐ ܘܱܐܘܕܻ݁ܝ ܘܒ݂ܱܪܟ݂ ܘܝܱܗ_ܒ݂ ܠܗܘܢ ܘܐܫܬܻ݁ܝܘ ܡܢܗ ܟ݁ܠܗܘܢ
Mark 14:24 ܘܐܡܱܪ ܠܗܘܢ ܗܢܱܘ ܕ݁ܡܝ ܕ݁ܕ݂ܻܝܱܬ݂ܻܩܻܐ ܚܕ݂ܱܬ݂ܐ ܕܱ݁ܚܠܦ݂ ܣܱܓܻ݁ܝܐܐ ܡܬ݂ܐܫܕ݂
Mark 14:25 ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܬ݂ܘܒ݂ ܠܐ ܐܫܬ݁ܐ ܡܢ ܝܱܠܕ݁ܐ ܕܱ݁ܓ݂ܦ݂ܬ݁ܐ ܥܕ݂ܱܡܐ ܠܝܱܘܡܐ ܗܱܘ ܕ݁ܒ݂ܗ ܐܫܬ݁ܝܘܗ_ܝ ܚܱܕ_ܬ݁ܐܝܻܬ݂ ܒ݁ܡܱܠܟ݁ܘܬ݂ܗ ܕܱ݁ܐܠܗܐ
Mark 14:26 ܘܫܱܒܱ݁ܚܘ ܘܱܢܦ݂ܱܩܘ ܠܛܘܪ ܙܱܝܬ݁ܐ
Mark 14:27 ܘܐܡܱܪ ܠܗܘܢ ܝܫܘܥ ܕ݁ܟ݂ܠܟ݂ܘܢ ܬ݁ܬ݂ܟܱ݁ܫܠܘܢ ܒܻ݁ܝ ܒ݁ܗܢܐ ܠܻܠܝܐ ܟ݁ܬ݂ܻܝܒ݂ ܓ݁ܝܪ ܕ݁ܐܡܚܐ ܠܪܥܝܐ ܘܢܬ݂ܒܱ݁ܕ݁ܪܘܢ ܐܡܪܱܘܗ_ܝ
Mark 14:28 ܐܠܐ ܡܐ ܕ݁ܩܡܬ݂ ܩܕ݂ܡ ܐ_ܢܐ ܠܟ݂ܘܢ ܠܱܓ݂ܠܻܝܠܐ
Mark 14:29 ܐܡܱܪ ܠܗ ܟܻ݁ܐܦ݂ܐ ܐܢ ܟ݁ܠܗܘܢ ܢܬ݂ܟܱ݁ܫܠܘܢ ܐܠܐ ܠܐ ܐܢܐ
Mark 14:30 ܐܡܱܪ ܠܗ ܝܫܘܥ ܐܱܡܻܝܢ ܐܡܱܪ ܐ_ܢܐ ܠܟ݂ ܕܱ݁ܐܢ_ܬ݁ ܝܱܘܡܢܐ ܒ݁ܠܻܠܝܐ ܗܢܐ ܩܕ݂ܡ ܕ݁ܢܩܪܐ ܬܱ݁ܪܢܓ݂ܠܐ ܬܱ݁ܪܬ݁ܝܢ ܙܱܒ݂ܢܻܝܢ ܬ݁ܠܬ݂ ܬ݁ܟ݂ܦ݁ܘܪ ܒܻ݁ܝ
Mark 14:31 ܗܘ ܕ݁ܝܢ ܝܱܬܻ݁ܝܪܐܝܻܬ݂ ܐܡܱܪ ܗ_ܘܐ ܕ݁ܐܢ ܢܗܘܐ ܠܻܝ ܠܱܡܡܬ݂ ܥܱܡܟ݂ ܠܐ ܐܟ݂ܦ݁ܘܪ ܒ݁ܟ݂ ܡܪܝ ܘܱܐܟ݂ܘܬ݂ܗ ܐܦ݂ ܟ݁ܠܗܘܢ ܐܡܱܪܘ
Mark 14:32 ܘܐܬ݂ܱܘ ܠܕ݂ܘܟ݁ܬ݂ܐ ܐܱܝܕ݂ܐ ܕ݁ܡܬ݂ܩܱܪܝܐ ܓ݁ܕ݁ܣܻܡܱܢ ܘܐܡܱܪ ܠܬ݂ܱܠܡܻܝܕ݂ܱܘܗ_ܝ ܬ݁ܒ݂ܘ ܗܪܟ݁ܐ ܥܱܕ݂ ܡܨܱܠܐ ܐ_ܢܐ
Mark 14:33 ܘܱܕ݂ܒ݂ܱܪ ܥܱܡܗ ܠܟ݂ܻܐܦ݂ܐ ܘܱܠܝܱܥܩܘܒ݂ ܘܱܠܝܘܚܱܢܢ ܘܫܱܪܻܝ ܠܡܬ݂ܟ݁ܡܪܘ ܘܱܠܡܬ݁ܬ݁ܥܩܘ
Mark 14:34 ܘܐܡܱܪ ܠܗܘܢ ܟܱ݁ܪܝܐ ܗ_ܝ ܠܗ ܠܢܱܦ݂ܫܝ ܥܕ݂ܱܡܐ ܠܡܱܘܬ݁ܐ ܩܱܘܱܘ ܗܪܟ݁ܐ ܘܐܬ݁ܬ݁ܥܻܝܪܘ
Mark 14:35 ܘܱܩܪܒ݂ ܩܱܠܻܝܠ ܘܱܢܦ݂ܱܠ ܥܱܠ ܐܱܪܥܐ ܘܱܡܨܱܠܐ ܗ_ܘܐ ܕ݁ܐܢ ܡܫܟ݁ܚܐ ܬ݁ܥܒܱ݁ܪ ܡܢܗ ܫܥܬ݂ܐ
Mark 14:36 ܘܐܡܱܪ ܐܱܒ݂ܐ ܐܒ݂ܝ ܟ݁ܠ ܡܕ݁ܡ ܡܫܟܱ݁ܚ ܐܱܢ_ܬ݁ ܐܱܥܒܱ݁ܪ ܡܢܝ ܟ݁ܣܐ ܗܢܐ ܐܠܐ ܠܐ ܨܒ݂ܝܢܝ ܕܻ݁ܝܠܝ ܐܠܐ ܕܻ݁ܝܠܟ݂
Mark 14:37 ܘܐܬ݂ܐ ܐܫܟܱ݁ܚ ܐܢܘܢ ܟܱ݁ܕ݂ ܕܱ݁ܡܟܻ݁ܝܢ ܘܐܡܱܪ ܠܟ݂ܻܐܦ݂ܐ ܫܡܥܘܢ ܕ݁ܡܟ݂ܬ݁ ܠܟ݂ ܠܐ ܐܫܟܱ݁ܚܬ݁ ܚܕ݂ܐ ܫܥܐ ܠܡܬ݁ܬ݁ܥܪܘ
Mark 14:38 ܐܬ݁ܬ݁ܥܻܝܪܘ ܘܨܱܠܱܘ ܕ݁ܠܐ ܬ݁ܥܠܘܢ ܠܢܣܝܘܢܐ ܪܘܚܐ ܨܒ݂ܝܐ ܘܱܡܛܱܝܒ݂ܐ ܐܠܐ ܦܱ݁ܓ݂ܪܐ ܟ݁ܪܻܝܗ
Mark 14:39 ܘܐܙܱܠ ܬ݁ܘܒ݂ ܨܱܠܻܝ ܘܗܻܝ ܡܠܬ݂ܐ ܐܡܱܪ
Mark 14:40 ܘܱܗܦ݂ܱܟ݂ ܐܬ݂ܐ ܬ݁ܘܒ݂ ܐܫܟܱ݁ܚ ܐܢܘܢ ܟܱ݁ܕ݂ ܕܱ݁ܡܟܻ݁ܝܢ ܡܛܠ ܕ݁ܥܱܝܢܱܝܗܘܢ ܝܱܩܻܝܪܢ ܗ_ܘܱܝ ܘܠܐ ܝܕ݂ܥܻܝܢ ܗ_ܘܱܘ ܡܢܐ ܢܻܐܡܪܘܢ ܠܗ
Mark 14:41 ܘܐܬ݂ܐ ܕܱ݁ܬ݂ܠܬ݂ ܙܱܒ݂ܢܻܝܢ ܘܐܡܱܪ ܠܗܘܢ ܕ݁ܡܱܟ݂ܘ ܡܟܻ݁ܝܠ ܘܐܬ݁ܬ݁ܢܻܝܚܘ ܡܛܬ݂ ܚܱܪܬ݂ܐ ܘܐܬ݂ܬ݂ ܫܥܬ݂ܐ ܘܗܐ ܡܫܬ݁ܠܡ ܒ݁ܪܗ ܕ݁ܐ_ܢܫܐ ܒܻ݁ܐܝܕ݂ܱܝܗܘܢ ܕ݁ܚܱܛܝܐ
Mark 14:42 ܩܘܡܘ ܢܻܐܙܱܠ ܗܐ ܩܪܒ݂ ܗܱܘ ܕ݁ܡܱܫܠܡ ܠܻܝ
Mark 14:43 ܘܥܱܕ݂ ܗܘ ܡܡܱܠܠ ܐܬ݂ܐ ܝܻܗܘܕ݂ܐ ܣܟ݂ܱܪܝܘܛܐ ܚܱܕ݂ ܡܢ ܬ݁ܪܥܣܱܪ ܘܥܱܡܐ ܣܱܓܻ݁ܝܐܐ ܥܱܡ ܣܱܦ݂ܣܻܪܐ ܘܚܘܛܪܐ ܡܢ ܠܘܬ݂ ܪܱܒܱ݁ܝ ܟ݁ܗܢܐ ܘܣܦ݂ܪܐ ܘܩܱܫܻܝܫܐ
Mark 14:44 ܘܝܱܗ_ܒ݂ ܠܗܘܢ ܐܬ݂ܐ ܡܱܫܠܡܢܐ ܗܱܘ ܕ݁ܡܱܫܠܡ ܘܐܡܱܪ ܗܱܘ ܕ݁ܢܫܩ ܐ_ܢܐ ܗܘܝܘ ܐܘܚܕ݁ܘܗ_ܝ ܙܗܻܝܪܐܝܻܬ݂ ܘܱܐܘܒ݁ܠܘܗ_ܝ
Mark 14:45 ܘܒ݂ܱܪ ܫܥܬ݂ܗ ܩܪܒ݂ ܘܐܡܱܪ ܠܗ ܪܱܒܻ݁ܝ ܪܱܒܻ݁ܝ ܘܢܱܫܩܗ
Mark 14:46 ܗܢܘܢ ܕ݁ܝܢ ܐܱܪܡܻܝܘ ܥܠܱܘܗ_ܝ ܐܻܝܕ݂ܱܝܐ ܘܱܐܚܕ݁ܘܗ_ܝ
Mark 14:47 ܚܱܕ݂ ܕ݁ܝܢ ܡܢ ܗܢܘܢ ܕ݁ܩܝܡܻܝܢ ܫܡܱܛ ܣܱܝܦ݂ܐ ܘܱܡܚܝܗ_ܝ ܠܥܱܒ݂ܕ݁ܗ ܕ݁ܪܱܒ݁ ܟ݁ܗܢܐ ܘܫܱܩܠܗ ܐܕ݂ܢܗ
Mark 14:48 ܗܘ ܕ݁ܝܢ ܝܫܘܥ ܥܢܐ ܘܐܡܱܪ ܠܗܘܢ ܐܱܝܟ݂ ܕ݁ܥܱܠ ܓܱ݁ܝܣܐ ܢܦ݂ܱܩܬ݁ܘܢ ܒ݁ܣܱܝܦ݂ܐ ܘܱܒ݂ܚܘܛܪܐ ܕ݁ܬ݂ܐܚܕ݁ܘܢܢܝ
Mark 14:49 ܟ݁ܠܝܘܡ ܠܘܬ݂ܟ݂ܘܢ ܗܘܻܝܬ݂ ܟܱ݁ܕ݂ ܡܱܠܦ݂ ܐ_ܢܐ ܒ݁ܗܱܝܟ݁ܠܐ ܘܠܐ ܐܚܱܕ݁ܬ݁ܘܢܢܝ ܐܠܐ ܕ݁ܢܫܠܡܘܢ ܟ݁ܬ݂ܒ݂ܐ ܗܘܬ݂ ܗܕ݂ܐ
Mark 14:50 ܗܝܕ݁ܝܢ ܫܱܒ݂ܩܘܗ_ܝ ܬܱ݁ܠܡܻܝܕ݂ܱܘܗ_ܝ ܘܱܥܪܱܩܘ
Mark 14:51 ܘܱܥܠܱܝܡܐ ܚܱܕ݂ ܐܬ݂ܐ ܗ_ܘܐ ܒ݁ܬ݂ܪܗ ܘܱܥܛܻܝܦ݂ ܣܕ݁ܘܢܐ ܥܱܪܛܠ ܘܱܐܚܕ݁ܘܗ_ܝ
Mark 14:52 ܗܘ ܕ݁ܝܢ ܫܒ݂ܱܩ ܣܕ݁ܘܢܐ ܘܱܥܪܱܩ ܥܱܪܛܠ
Mark 14:53 ܘܱܐܘܒ݁ܠܘܗ_ܝ ܠܝܫܘܥ ܠܘܬ݂ ܩܱܝܦ݂ܐ ܪܱܒ݁ ܟ݁ܗܢܐ ܘܐܬ݂ܟܱ݁ܢܱܫܘ ܠܘܬ݂ܗ ܟ݁ܠܗܘܢ ܪܱܒܱ݁ܝ ܟ݁ܗܢܐ ܘܣܦ݂ܪܐ ܘܩܱܫܻܝܫܐ
Mark 14:54 ܫܡܥܘܢ ܕ݁ܝܢ ܡܢ ܪܘܚܩܐ ܐܬ݂ܐ ܗ_ܘܐ ܒ݁ܬ݂ܪܗ ܥܕ݂ܱܡܐ ܠܓ݂ܱܘ ܕ݁ܪܬ݁ܐ ܕ݁ܪܱܒ݁ ܟ݁ܗܢܐ ܘܝܬ݂ܒ݂ ܗ_ܘܐ ܥܱܡ ܡܫܱܡܫܢܐ ܘܫܚܢ ܠܘܩܒ݂ܱܠ ܢܘܪܐ
Mark 14:55 ܪܱܒܱ݁ܝ ܟ݁ܗܢܐ ܕ݁ܝܢ ܘܟ݂ܠܗ ܟ݁ܢܫܗܘܢ ܒ݁ܥܝܢ ܗ_ܘܱܘ ܥܱܠ ܝܫܘܥ ܣܗܕ݁ܘܬ݂ܐ ܕܱ݁ܢܡܻܝܬ݂ܘܢܝܗ_ܝ ܘܠܐ ܐܫܟܱ݁ܚܘ
Mark 14:56 ܟܱ݁ܕ݂ ܣܱܓܻ݁ܝܐܐ ܓ݁ܝܪ ܡܱܣܗܕ݂ܻܝܢ ܗ_ܘܱܘ ܥܠܱܘܗ_ܝ ܠܐ ܫܱܘܝܢ ܗܘܱܝ ܣܗܕ݁ܘܬ݂ܗܘܢ
Mark 14:57 ܐ_ܢܫܻܝܢ ܕ݁ܝܢ ܩܡܘ ܥܠܱܘܗ_ܝ ܣܗܕ݁ܐ ܕ݁ܫܘܩܪܐ ܘܐܡܱܪܘ
Mark 14:58 ܕܱ݁ܚܢܱܢ ܫܡܱܥܢܝܗ_ܝ ܕ݁ܐܡܱܪ ܕ݁ܐܢܐ ܫܪܐ ܐ_ܢܐ ܗܱܝܟ݁ܠܐ ܗܢܐ ܕܱ݁ܥܒ݂ܻܝܕ݂ ܒܻ݁ܐܝܕ݂ܱܝܐ ܘܠܱܬ݂ܠܬ݂ܐ ܝܱܘܡܻܝܢ ܒ݁ܢܐ ܐ_ܢܐ ܐ_ܚܪܻܢܐ ܕ݁ܠܐ ܥܒ݂ܻܝܕ݂ ܒܻ݁ܐܝܕ݂ܱܝܐ
Mark 14:59 ܘܐܦ݂ܠܐ ܕ݁ܝܢ ܗܟ݂ܱܢܐ ܫܱܘܝܐ ܗ_ܘܬ݂ ܣܗܕ݁ܘܬ݂ܗܘܢ
Mark 14:60 ܘܩܡ ܪܱܒ݁ ܟ݁ܗܢܐ ܒܱ݁ܡܨܱܥܬ݂ܐ ܘܫܱܐܠܗ ܠܝܫܘܥ ܘܐܡܱܪ ܠܐ ܡܦ݂ܱܢܐ ܐܱܢ_ܬ݁ ܦ݁ܬ݂ܓ݂ܡܐ ܡܢܐ ܡܱܣܗܕ݂ܻܝܢ ܥܠܱܝܟ݁ ܗܠܝܢ
Mark 14:61 ܗܘ ܕ݁ܝܢ ܫܱܬܻ݁ܝܩ ܗ_ܘܐ ܘܡܕ݁ܡ ܠܐ ܥܢܝܗ_ܝ ܘܬ݂ܘܒ݂ ܫܱܐܠܗ ܪܱܒ݁ ܟ݁ܗܢܐ ܘܐܡܱܪ ܐܱܢ_ܬ݁ ܗ_ܘ ܡܫܻܝܚܐ ܒ݁ܪܗ ܕܱ݁ܡܒ݂ܱܪܟ݂ܐ
Mark 14:62 ܗܘ ܕ݁ܝܢ ܝܫܘܥ ܐܡܱܪ ܠܗ ܐܢܐ ܐ_ܢܐ ܘܬ݂ܚܙܘܢ ܠܱܒ݂ܪܗ ܕ݁ܐ_ܢܫܐ ܕ݁ܝܬ݂ܒ݂ ܡܢ ܝܱܡܻܝܢܐ ܕ݁ܚܱܝܠܐ ܘܐܬ݂ܐ ܥܱܠ ܥܢܢܱܝ ܫܡܱܝܐ
Mark 14:63 ܪܱܒ݁ ܟ݁ܗܢܐ ܕ݁ܝܢ ܨܪܐ ܟ݁ܘܬܻ݁ܝܢܗ ܘܐܡܱܪ ܡܢܐ ܡܟܻ݁ܝܠ ܡܬ݂ܒ݁ܥܝܢ ܠܱܢ ܣܗܕ݁ܐ
Mark 14:64 ܗܐ ܡܢ ܦ݁ܘܡܗ ܫܡܱܥܬ݁ܘܢ ܓ݁ܘܕ݁ܦ݂ܐ ܡܢܐ ܡܬ݂ܚܙܐ ܠܟ݂ܘܢ ܗܢܘܢ ܕ݁ܝܢ ܟ݁ܠܗܘܢ ܕ݁ܢܘ ܕ݁ܚܱܝܒ݂ ܗ_ܘ ܡܱܘܬ݁ܐ
Mark 14:65 ܘܫܱܪܻܝܘ ܐ_ܢܫܻܝܢ ܪܩܻܝܢ ܒ݁ܦܱ݁ܪܨܘܦ݁ܗ ܘܱܡܚܱܦ݁ܝܢ ܐܱܦܱ݁ܘܗ_ܝ ܘܱܡܩܱܦ݁ܚܻܝܢ ܠܗ ܘܐܡܪܻܝܢ ܐܬ݂ܢܱܒ݁ܐ ܘܕ݂ܱܚܫܐ ܡܚܝܢ ܗ_ܘܱܘ ܠܗ ܥܱܠ ܦܱ݁ܟܱ݁ܘܗ_ܝ
Mark 14:66 ܘܟ݂ܱܕ݂ ܫܡܥܘܢ ܠܬ݂ܱܚܬ݁ ܒ݁ܕ݂ܪܬ݁ܐ ܐܬ݂ܬ݂ ܥܠܱܝܡܬ݂ܐ ܚܕ݂ܐ ܕ݁ܪܱܒ݁ ܟ݁ܗܢܐ
Mark 14:67 ܚܙܬ݂ܗ ܕ݁ܫܚܢ ܘܚܪܱܬ݂ ܒ݁ܗ ܘܐܡܪܐ ܠܗ ܘܐܦ݂ ܐܱܢ_ܬ݁ ܥܱܡ ܝܫܘܥ ܗܘܱܝܬ݁ ܢܨܪܝܐ
Mark 14:68 ܗܘ ܕ݁ܝܢ ܟ݁ܦ݂ܱܪ ܘܐܡܱܪ ܠܐ ܝܕ݂ܱܥ ܐ_ܢܐ ܡܢܐ ܐܡܪܐ ܐܱܢ_ܬ݁ܝ ܘܱܢܦ݂ܱܩ ܠܒ݂ܱܪ ܠܣܦ݁ܐ ܘܱܩܪܐ ܬܱ݁ܪܢܓ݂ܠܐ
Mark 14:69 ܘܱܚܙܬ݂ܗ ܬ݁ܘܒ݂ ܥܠܱܝܡܬ݂ܐ ܗܝ ܘܫܱܪܝܱܬ݂ ܕ݁ܬ݂ܻܐܡܱܪ ܠܱܐܝܠܝܢ ܕ݁ܩܝܡܻܝܢ ܕ݁ܐܦ݂ ܗܢܐ ܡܢܗܘܢ ܗ_ܘ
Mark 14:70 ܗܘ ܕ݁ܝܢ ܬ݁ܘܒ݂ ܟ݁ܦ݂ܱܪ ܘܒ݂ܬ݂ܱܪ ܩܱܠܻܝܠ ܬ݁ܘܒ݂ ܗܢܘܢ ܕ݁ܩܝܡܻܝܢ ܐܡܱܪܘ ܠܟ݂ܻܐܦ݂ܐ ܫܱܪܻܝܪܐܝܻܬ݂ ܡܢܗܘܢ ܐܱܢ_ܬ݁ ܐܦ݂ ܓ݁ܝܪ ܓ݁ܠܻܝܠܝܐ ܐܱܢ_ܬ݁ ܘܡܱܡܠ_ܠܟ݂ ܕ݁ܡܐ
Mark 14:71 ܗܘ ܕ݁ܝܢ ܫܱܪܻܝ ܗ_ܘܐ ܡܱܚܪܡ ܘܝܡܐ ܕ݁ܠܐ ܝܕ݂ܱܥ ܐ_ܢܐ ܠܓ݂ܱܒ݂ܪܐ ܗܢܐ ܕ݁ܐܡܪܻܝܢ ܐܢ_ܬ݁ܘܢ
Mark 14:72 ܘܒ݂ܗ ܒ݁ܫܥܬ݂ܐ ܩܪܐ ܬܱ݁ܪܢܓ݂ܠܐ ܕ݁ܬ݂ܱܪܬ݁ܝܢ ܙܱܒ݂ܢܻܝܢ ܘܐܬ݁ܕ݁ܟ݂ܱܪ ܫܡܥܘܢ ܡܠܬ݂ܗ ܕ݁ܝܫܘܥ ܕ݁ܐܡܱܪ ܗ_ܘܐ ܠܗ ܕܱ݁ܩܕ݂ܡ ܕ݁ܢܩܪܐ ܬܱ݁ܪܢܓ݂ܠܐ ܬܱ݁ܪܬ݁ܝܢ ܙܱܒ݂ܢܻܝܢ ܬ݁ܠܬ݂ ܬ݁ܟ݂ܦ݁ܘܪ ܒܻ݁ܝ ܘܫܱܪܻܝ ܕ݁ܢܒ݂ܟ݁ܐ
Mark 15:1 ܘܡܚܕ݂ܐ ܒ݁ܨܱܦ݂ܪܐ ܥܒ݂ܱܕ݂ܘ ܡܠܟ݁ܐ ܪܱܒܱ݁ܝ ܟ݁ܗܢܐ ܥܱܡ ܩܱܫܻܝܫܐ ܘܥܱܡ ܣܦ݂ܪܐ ܘܥܱܡ ܟ݁ܠܗ ܟ݁ܢܘܫܬ݁ܐ ܘܐܣܱܪܘ ܠܝܫܘܥ ܘܱܐܘܒ݁ܠܘܗ_ܝ ܘܱܐܫܠܡܘܗ_ܝ ܠܦܻ݁ܝܠܱܛܘܣ
Mark 15:2 ܘܫܱܐܠܗ ܦܻ݁ܝܠܱܛܘܣ ܐܱܢ_ܬ݁ ܗ_ܘ ܡܱܠܟ݁ܐ ܕܻ݁ܝܗܘܕ݂ܝܐ ܗܘ ܕ݁ܝܢ ܥܢܐ ܘܐܡܱܪ ܠܗ ܐܱܢ_ܬ݁ ܐܡܱܪܬ݁
Mark 15:3 ܘܐܟ݂ܠܻܝܢ ܗ_ܘܱܘ ܩܱܪܨܱܘܗ_ܝ ܪܱܒܱ݁ܝ ܟ݁ܗܢܐ ܒ݁ܣܱܓܻ݁ܝܐܬ݂ܐ
Mark 15:4 ܗܘ ܕ݁ܝܢ ܦܻ݁ܝܠܱܛܘܣ ܬ݁ܘܒ݂ ܫܱܐܠܗ ܘܐܡܱܪ ܠܗ ܠܐ ܡܦ݂ܱܢܐ ܐܱܢ_ܬ݁ ܦ݁ܬ݂ܓ݂ܡܐ ܚܙܻܝ ܟ݁ܡܐ ܡܱܣܗܕ݂ܻܝܢ ܥܠܱܝܟ݁
Mark 15:5 ܗܘ ܕ݁ܝܢ ܝܫܘܥ ܡܕ݁ܡ ܦ݁ܬ݂ܓ݂ܡܐ ܠܐ ܝܱܗ_ܒ݂ ܐܱܝܟܱ݁ܢܐ ܕ݁ܢܬ݁ܕܱ݁ܡܱܪ ܦܻ݁ܝܠܱܛܘܣ
Mark 15:6 ܡܥܕ݂ ܗ_ܘܐ ܕ݁ܝܢ ܒ݁ܟ݂ܠ ܥܻܐܕ݂ܐ ܠܡܫܪܐ ܠܗܘܢ ܐܱܣܻܝܪܐ ܚܱܕ݂ ܐܱܝܢܐ ܕ݁ܫܐܠܻܝܢ
Mark 15:7 ܘܻܐܝܬ݂ ܗ_ܘܐ ܚܱܕ݂ ܕ݁ܡܬ݂ܩܪܐ ܒܱ݁ܪ-ܐܱܒܱ݁ܐ ܕܱ݁ܐܣܻܝܪ ܗ_ܘܐ ܥܱܡ ܥܒ݂ܕܱ݁ܝ ܐܣܛܱܣܻܝܢ ܗܢܘܢ ܕ݁ܩܛܠܐ ܒ݁ܐܣܛܱܣܻܝܢ ܥܒ݂ܱܕ݂ܘ
Mark 15:8 ܘܱܩܥܱܘ ܥܱܡܐ ܘܫܱܪܻܝܘ ܠܡܫܱܐܠ ܐܱܝܟ݂ ܕܱ݁ܡܥܕ݂ ܗ_ܘܐ ܥܒ݂ܕ݂ ܠܗܘܢ
Mark 15:9 ܗܘ ܕ݁ܝܢ ܦܻ݁ܝܠܱܛܘܣ ܥܢܐ ܘܐܡܱܪ ܨܒ݂ܝܢ ܐܢ_ܬ݁ܘܢ ܐܫܪܐ ܠܟ݂ܘܢ ܡܱܠܟ݁ܐ ܕܻ݁ܝܗܘܕ݂ܝܐ
Mark 15:10 ܝܕ݂ܱܥ ܗ_ܘܐ ܓ݁ܝܪ ܦܻ݁ܝܠܱܛܘܣ ܕ݁ܡܢ ܚܣܡܐ ܐܱܫܠܡܘܗ_ܝ ܪܱܒܱ݁ܝ ܟ݁ܗܢܐ
Mark 15:11 ܪܱܒܱ݁ܝ ܟ݁ܗܢܐ ܕ݁ܝܢ ܝܱܬܻ݁ܝܪܐܝܻܬ݂ ܚܱܦ݁ܛܘ ܠܟ݂ܢܫܐ ܕܱ݁ܠܒ݂ܱܪ-ܐܱܒ݂ܱܐ ܢܫܪܐ ܠܗܘܢ
Mark 15:12 ܗܘ ܕ݁ܝܢ ܦܻ݁ܝܠܱܛܘܣ ܐܡܱܪ ܠܗܘܢ ܡܢܐ ܗܟ݂ܻܝܠ ܨܒ݂ܝܢ ܐܢ_ܬ݁ܘܢ ܐܥܒ݁ܕ݂ ܠܗܢܐ ܕ݁ܩܪܝܢ ܐܢ_ܬ݁ܘܢ ܡܱܠܟ݁ܐ ܕܻ݁ܝܗܘܕ݂ܝܐ
Mark 15:13 ܗܢܘܢ ܕ݁ܝܢ ܬ݁ܘܒ݂ ܩܥܱܘ ܙܩܘܦ݂ܝܗ_ܝ
Mark 15:14 ܗܘ ܕ݁ܝܢ ܦܻ݁ܝܠܱܛܘܣ ܐܡܱܪ ܠܗܘܢ ܡܢܐ ܓ݁ܝܪ ܕ݁ܒ݂ܻܝܫ ܥܒ݂ܱܕ݂ ܘܗܢܘܢ ܝܱܬܻ݁ܝܪܐܝܻܬ݂ ܩܥܝܢ ܗ_ܘܱܘ ܙܩܘܦ݂ܝܗ_ܝ
Mark 15:15 ܦܻ݁ܝܠܱܛܘܣ ܕ݁ܝܢ ܨܒ݂ܐ ܕ݁ܢܥܒ݁ܕ݂ ܨܒ݂ܝܢܐ ܠܟ݂ܢܫܐ ܘܱܫܪܐ ܠܗܘܢ ܠܒ݂ܱܪ-ܐܱܒܱ݁ܐ ܘܱܐܫܠܡ ܠܗܘܢ ܠܝܫܘܥ ܟܱ݁ܕ݂ ܡܢܱܓܱ݁ܕ݂ ܕ݁ܢܙܕ݁ܩܦ݂
Mark 15:16 ܐܣܛܪܱܛܻܝܘܛܐ ܕ݁ܝܢ ܐܱܘܒ݁ܠܘܗ_ܝ ܠܓ݂ܱܘ ܕ݁ܪܬ݁ܐ ܕܻ݁ܐܝܬ݂ܝܗ ܦ݁ܪܛܘܪܻܝܢ ܘܱܩܪܱܘ ܠܟ݂ܠܗ ܐܣܦܻ݁ܝܪ
Mark 15:17 ܘܱܐܠܒ݁ܫܘܗ_ܝ ܐܱܪܓ݂ܘܢܐ ܘܱܓ݂ܕ݂ܱܠܘ ܣܡܘ ܠܗ ܟ݁ܠܻܝܠܐ ܕ݁ܟ݂ܘܒ݁ܐ
Mark 15:18 ܘܫܱܪܻܝܘ ܠܡܫܱܐܠ ܒܱ݁ܫܠܡܗ ܫܠܡ ܡܱܠܟ݁ܐ ܕܻ݁ܝܗܘܕ݂ܝܐ
Mark 15:19 ܘܡܚܝܢ ܗ_ܘܱܘ ܠܗ ܥܱܠ ܪܻܫܗ ܒ݁ܩܱܢܝܐ ܘܪܩܻܝܢ ܗ_ܘܱܘ ܒܱ݁ܐܦܱ݁ܘܗ_ܝ ܘܒ݂ܪܟܻ݁ܝܢ ܗ_ܘܱܘ ܥܱܠ ܒ݁ܘܪܟܱ݁ܝܗܘܢ ܘܣܓ݂ܕܻ݁ܝܢ ܠܗ
Mark 15:20 ܘܟ݂ܱܕ݂ ܒܱ݁ܙܱܚܘ ܒ݁ܗ ܐܱܫܠܚܘܗ_ܝ ܐܱܪܓ݂ܘܢܐ ܘܱܐܠܒ݁ܫܘܗ_ܝ ܡܐܢܱܘܗ_ܝ ܘܱܐܦ݁ܩܘܗ_ܝ ܕ݁ܢܙܩܦ݂ܘܢܝܗ_ܝ
Mark 15:21 ܘܫܱܚܱܪܘ ܚܱܕ݂ ܕ݁ܥܒ݂ܱܪ ܗ_ܘܐ ܫܡܥܘܢ ܩܘܪܻܝܢܝܐ ܕ݁ܐܬ݂ܐ ܗ_ܘܐ ܡܢ ܩܪܻܝܬ݂ܐ ܐܱܒ݂ܘܗ_ܝ ܕܱ݁ܐܠܟ݁ܣܱܢܕ݁ܪܘܣ ܘܱܕ݂ܪܘܦ݂ܘܣ ܕ݁ܢܫܩܘܠ ܙܩܻܝܦ݂ܗ
Mark 15:22 ܘܱܐܝܬ݁ܝܘܗ_ܝ ܠܓ݁ܓ݂ܘܠܬ݁ܐ ܕ݁ܘܟ݁ܬ݂ܐ ܕ݁ܡܬ݂ܦܱ݁ܫܩܐ ܩܱܪܩܱܦ݂ܬ݂ܐ
Mark 15:23 ܘܝܱܗ_ܒ݂ܘ ܠܗ ܠܡܫܬ݁ܐ ܚܱܡܪܐ ܕܱ݁ܚܠܻܝܛ ܒ݁ܗ ܡܘܪܐ ܗܘ ܕ݁ܝܢ ܠܐ ܢܣܱܒ݂
Mark 15:24 ܘܟ݂ܱܕ݂ ܙܱܩܦ݁ܘܗ_ܝ ܦܱ݁ܠܓ݂ܘ ܡܐܢܱܘܗ_ܝ ܘܱܐܪܡܻܝܘ ܥܠܱܝܗܘܢ ܦ݁ܣܐ ܡܱܢܘ ܡܢܐ ܢܣܱܒ݂
Mark 15:25 ܐܻܝܬ݂ ܗ_ܘܐ ܕ݁ܝܢ ܫܥܐ ܬ݁ܠܬ݂ ܟܱ݁ܕ݂ ܙܱܩܦ݁ܘܗ_ܝ
Mark 15:26 ܘܱܟ݂ܬ݂ܻܝܒ݂ܐ ܗ_ܘܬ݂ ܥܠܬ݂ܐ ܕ݁ܡܱܘܬ݁ܗ ܒܱ݁ܟ݂ܬ݂ܒ݂ܐ ܗܢܐ ܗ_ܘ ܡܱܠܟ݁ܐ ܕܻ݁ܝܗܘܕ݂ܝܐ
Mark 15:27 ܘܱܙܩܱܦ݂ܘ ܥܱܡܗ ܬ݁ܪܝܢ ܠܣܛܝܐ ܚܱܕ݂ ܡܢ ܝܱܡܻܝܢܗ ܘܚܱܕ݂ ܡܢ ܣܡܠܗ
Mark 15:28 ܘܱܫܠܡ ܟ݁ܬ݂ܒ݂ܐ ܕ݁ܐܡܱܪ ܕ݁ܥܱܡ ܥܱܘܠܐ ܐܬ݂ܚܫܒ݂
Mark 15:29 ܘܐܦ݂ ܐܱܝܠܝܢ ܕ݁ܝܢ ܕ݁ܥܒ݂ܪܻܝܢ ܗ_ܘܱܘ ܡܓ݂ܱܕ݁ܦ݂ܻܝܢ ܗ_ܘܱܘ ܥܠܱܘܗ_ܝ ܘܱܡܢܻܝܕ݂ܻܝܢ ܪܻܫܱܝܗܘܢ ܘܐܡܪܻܝܢ ܐܘܢ ܫܪܐ ܗܱܝܟ݁ܠܐ ܘܒ݂ܢܐ ܠܗ ܠܱܬ݂ܠܬ݂ܐ ܝܱܘܡܻܝܢ
Mark 15:30 ܦܱ݁ܨܐ ܢܱܦ݂ܫܟ݂ ܘܚܘܬ݂ ܡܢ ܙܩܻܝܦ݂ܐ
Mark 15:31 ܘܗܟ݂ܱܢܐ ܐܦ݂ ܪܱܒܱ݁ܝ ܟ݁ܗܢܐ ܓ݁ܚܟܻ݁ܝܢ ܗ_ܘܱܘ ܚܱܕ݂ ܥܱܡ ܚܱܕ݂ ܘܣܦ݂ܪܐ ܘܐܡܪܻܝܢ ܐ_ܚܪܢܐ ܐܱܚܻܝ ܢܱܦ݂ܫܗ ܠܐ ܡܫܟܱ݁ܚ ܠܡܱܚܝܘ
Mark 15:32 ܡܫܻܝܚܐ ܡܱܠܟ݁ܗ ܕܻ݁ܐܝܣܪܝܠ ܢܚܘܬ݂ ܗܫܐ ܡܢ ܙܩܻܝܦ݂ܐ ܕ݁ܢܚܙܐ ܘܱܢܗܱܝܡܢ ܒ݁ܗ ܘܐܦ݂ ܗܢܘܢ ܕ݁ܝܢ ܕܱ݁ܙܩܻܝܦ݂ܻܝܢ ܗ_ܘܱܘ ܥܱܡܗ ܡܚܱܣܕ݂ܻܝܢ ܗ_ܘܱܘ ܠܗ
Mark 15:33 ܘܟ݂ܱܕ݂ ܗܘܱܝ ܫܬ݂ ܫܥܻܝܢ ܗܘܐ ܚܫܘܟ݂ܐ ܥܱܠ ܟ݁ܠܗ ܐܱܪܥܐ ܥܕ݂ܱܡܐ ܠܫܥܐ ܬ݁ܫܱܥ
Mark 15:34 ܘܒ݂ܱܬ݂ܫܱܥ ܫܥܻܝܢ ܩܥܐ ܝܫܘܥ ܒ݁ܩܠܐ ܪܡܐ ܘܐܡܱܪ ܐܻܝܠ ܐܻܝܠ ܠܡܢܐ ܫܒ݂ܱܩܬ݁ܢܝ ܕܻ݁ܐܝܬ݂ܝܗ ܐܱܠܗܝ ܐܱܠܗܝ ܠܡܢܐ ܫܒ݂ܱܩܬ݁ܢܝ
Mark 15:35 ܘܐ_ܢܫܻܝܢ ܕܱ݁ܫܡܱܥܘ ܡܢ ܗܢܘܢ ܕ݁ܩܝܡܻܝܢ ܐܡܪܻܝܢ ܗ_ܘܱܘ ܠܻܐܠܻܝܐ ܩܪܐ
Mark 15:36 ܪܗܛ ܕ݁ܝܢ ܚܱܕ݂ ܘܱܡܠܐ ܐܣܦ݂ܘܓ݁ܐ ܚܱܠܐ ܘܐܣܱܪ ܒ݁ܩܱܢܝܐ ܕ݁ܢܱܫܩܝܘܗ_ܝ ܘܐܡܱܪܘ ܫܒ݂ܘܩܘ ܢܚܙܐ ܐܢ ܐܬ݂ܐ ܐܻܠܻܝܐ ܡܱܚܬ݂ ܠܗ
Mark 15:37 ܗܘ ܕ݁ܝܢ ܝܫܘܥ ܩܥܐ ܒ݁ܩܠܐ ܪܡܐ ܘܱܫܠܡ
Mark 15:38 ܘܱܐܦܱ݁ܝ ܬܱ݁ܪܥܐ ܕ݁ܗܱܝܟ݁ܠܐ ܐܨܛܪܻܝ ܠܱܬ݂ܪܝܢ ܡܢ ܠܥܠ ܥܕ݂ܱܡܐ ܠܬ݂ܱܚܬ݁
Mark 15:39 ܟܱ݁ܕ݂ ܚܙܐ ܕ݁ܝܢ ܩܢܛܪܘܢܐ ܗܱܘ ܕ݁ܩܐܡ ܗ_ܘܐ ܠܘܬ݂ܗ ܕ݁ܗܟ݂ܱܢܐ ܩܥܐ ܘܱܫܠܡ ܐܡܱܪ ܫܱܪܻܝܪܐܝܻܬ݂ ܗܢܐ ܓܱ݁ܒ݂ܪܐ ܒ݁ܪܗ ܗܘܐ ܕܱ݁ܐܠܗܐ
Mark 15:40 ܐܻܝܬ݂ ܗ_ܘܱܝ ܕ݁ܝܢ ܐܦ݂ ܢܫܐ ܡܢ ܪܘܚܩܐ ܕ݁ܚܙܝܢ ܗ_ܘܱܝ ܡܱܪܝܱܡ ܡܱܓ݂ܕ݁ܠܝܬ݁ܐ ܘܡܱܪܝܱܡ ܐܡܗ ܕ݁ܝܱܥܩܘܒ݂ ܙܥܘܪܐ ܘܱܕ݂ܝܘܣܻܐ ܘܫܠܘܡ
Mark 15:41 ܗܢܝܢ ܕ݁ܟ݂ܱܕ݂ ܗ_ܘ ܒܱ݁ܓ݂ܠܻܝܠܐ ܢܱܩܻܝܦ݂ܢ ܗ_ܘܱܝ ܠܗ ܘܱܡܫܱܡܫܢ ܠܗ ܘܱܐ_ܚܪܢܝܬ݂ܐ ܣܱܓܻ݁ܝܐܬ݂ܐ ܕܱ݁ܣܠܩ ܗ_ܘܱܝ ܥܱܡܗ ܠܐܘܪܻܫܠܡ
Mark 15:42 ܘܟ݂ܱܕ݂ ܗܘܐ ܪܱܡܫܐ ܕܱ݁ܥܪܘܒ݂ܬ݁ܐ ܕܻ݁ܐܝܬ݂ܝܗ ܩܕ݂ܡ ܫܱܒ݁ܬ݂ܐ
Mark 15:43 ܐܬ݂ܐ ܝܱܘܣܦ݂ ܗܱܘ ܕ݁ܡܢ ܪܡܬ݂ܐ ܡܝܱܩܪܐ ܒ݁ܘܠܘܛܻܐ ܐܱܝܢܐ ܕ݁ܐܦ݂ ܗܘ ܡܣܱܟ݁ܐ ܗ_ܘܐ ܠܡܱܠܟ݁ܘܬ݂ܐ ܕܱ݁ܐܠܗܐ ܘܱܐܡܪܱܚ ܘܥܱܠ ܠܘܬ݂ ܦܻ݁ܝܠܱܛܘܣ ܘܱܫܐܠ ܦܱ݁ܓ݂ܪܗ ܕ݁ܝܫܘܥ
Mark 15:44 ܦܻ݁ܝܠܱܛܘܣ ܕ݁ܝܢ ܬ݁ܡܱܗ ܕ݁ܐܢ ܡܢ ܟܱ݁ܕ݁ܘ ܡܻܝܬ݂ ܘܱܩܪܐ ܠܩܢܛܪܘܢܐ ܘܫܱܐܠܗ ܕ݁ܐܢ ܡܢ ܩܕ݂ܡ ܥܕ݁ܢܐ ܡܻܝܬ݂
Mark 15:45 ܘܟ݂ܱܕ݂ ܝܻܠܦ݂ ܝܱܗ_ܒ݂ ܦܱ݁ܓ݂ܪܗ ܠܝܱܘܣܦ݂
Mark 15:46 ܘܱܙܒ݂ܱܢ ܝܱܘܣܦ݂ ܟ݁ܬ݁ܢܐ ܘܱܐܚܬ݂ܗ ܘܟ݂ܱܪܟ݂ܗ ܒ݁ܗ ܘܣܡܗ ܒ݁ܩܱܒ݂ܪܐ ܕܱ݁ܢܩܻܝܪ ܗ_ܘܐ ܒ݁ܫܘܥܐ ܘܥܱܓ݁ܠ ܟܻ݁ܐܦ݂ܐ ܥܱܠ ܬܱ݁ܪܥܗ ܕ݁ܩܱܒ݂ܪܐ
Mark 15:47 ܡܱܪܝܱܡ ܕ݁ܝܢ ܡܱܓ݂ܕ݁ܠܝܬ݁ܐ ܘܡܱܪܝܱܡ ܗܝ ܕ݁ܝܘܣܻܐ ܚܙܱܝ ܐܱܝܟ݁ܐ ܕ݁ܐܬ݁ܬ݁ܣܻܝܡ
Mark 16:1 ܘܟ݂ܱܕ݂ ܥܒ݂ܪܱܬ݂ ܫܱܒ݁ܬ݂ܐ ܡܱܪܝܱܡ ܡܱܓ݂ܕ݁ܠܝܬ݁ܐ ܘܡܱܪܝܱܡ ܕ݁ܝܱܥܩܘܒ݂ ܘܫܠܘܡ ܙܒ݂ܱܢ ܗܪܘܡܐ ܕ݁ܢܻܐܬ݂ܝܢ ܢܡܫܚܢܝܗ_ܝ
Mark 16:2 ܒ݁ܫܱܦ݂ܪܐ ܕ݁ܝܢ ܒ݁ܚܱܕ݂ ܒ݁ܫܱܒ݁ܐ ܐܬ݂ܱܝ ܠܒ݂ܝܬ݂ ܩܒ݂ܘܪܐ ܟܱ݁ܕ݂ ܕ݁ܢܱܚ ܫܡܫܐ
Mark 16:3 ܘܐܡܪܢ ܗ_ܘܱܝ ܒ݁ܢܱܦ݂ܫܗܝܢ ܡܱܢ ܕ݁ܝܢ ܥܱܓ݁ܠ ܠܱܢ ܟܻ݁ܐܦ݂ܐ ܡܢ ܬܱ݁ܪܥܐ ܕ݁ܒ݂ܝܬ݂ ܩܒ݂ܘܪܐ
Mark 16:4 ܘܚܪ ܚܙܱܝ ܕܱ݁ܡܥܱܓ݁ܠܐ ܗܝ ܟܻ݁ܐܦ݂ܐ ܪܱܒ݁ܐ ܗ_ܘܬ݂ ܓ݁ܝܪ ܛܒ݂
Mark 16:5 ܘܥܱܠܝܢ ܠܒ݂ܝܬ݂ ܩܒ݂ܘܪܐ ܘܱܚܙܱܝ ܥܠܱܝܡܐ ܕ݁ܝܬ݂ܒ݂ ܡܢ ܝܱܡܻܝܢܐ ܘܱܥܛܻܝܦ݂ ܐܣܛܠܐ ܚܘܪܬ݁ܐ ܘܱܬ݂ܡܱܗ
Mark 16:6 ܗܘ ܕ݁ܝܢ ܐܡܱܪ ܠܗܝܢ ܠܐ ܬ݁ܕ݂ܚܠܢ ܠܝܫܘܥ ܢܨܪܝܐ ܒ݁ܥܝܢ ܐܢ_ܬ݁ܝܢ ܗܱܘ ܕ݁ܐܙܕ݁ܩܦ݂ ܩܡ ܠܗ ܠܐ ܗ_ܘܐ ܬ݁ܢܢ ܗܐ ܕ݁ܘܟ݁ܬ݂ܐ ܐܱܝܟ݁ܐ ܕ݁ܣܻܝܡ ܗ_ܘܐ
Mark 16:7 ܐܠܐ ܙܠܝܢ ܐܡܱܪܝܢ ܠܬ݂ܱܠܡܻܝܕ݂ܱܘܗ_ܝ ܘܱܠܟ݂ܻܐܦ݂ܐ ܕ݁ܗܐ ܩܕ݂ܡ ܠܟ݂ܘܢ ܠܱܓ݂ܠܻܝܠܐ ܬܱ݁ܡܢ ܬ݁ܚܙܘܢܝܗ_ܝ ܐܱܝܟܱ݁ܢܐ ܕ݁ܐܡܱܪ ܠܟ݂ܘܢ
Mark 16:8 ܘܟ݂ܱܕ݂ ܫܡܱܥ ܥܪܱܩ ܘܱܢܦ݂ܱܩ ܡܢ ܩܱܒ݂ܪܐ ܐܱܚܻܝܕ݂ ܗ_ܘܐ ܠܗܝܢ ܓ݁ܝܪ ܬ݁ܗܪܐ ܘܱܪܬ݂ܻܝܬ݂ܐ ܘܱܠܐ_ܢܫ ܡܕ݁ܡ ܠܐ ܐܡܱܪܝܢ ܕܱ݁ܚܻܝܠܢ ܗ_ܘܱܝ ܓ݁ܝܪ
Mark 16:9 ܒ݁ܫܱܦ݂ܪܐ ܕ݁ܝܢ ܒ݁ܚܱܕ݂ ܒ݁ܫܱܒ݁ܐ ܩܡ ܘܐܬ݂ܚܙܻܝ ܠܘܩܕ݂ܱܡ ܠܡܱܪܝܱܡ ܡܱܓ݂ܕ݁ܠܝܬ݁ܐ ܗܝ ܕ݁ܫܱܒ݂ܥܐ ܫܻܐܕ݂ܻܝܢ ܐܱܦ݁ܩ ܗ_ܘܐ ܡܢܗ
Mark 16:10 ܘܗܻܝ ܐܙܱܠ_ܬ݂ ܣܱܒ݁ܪܱܬ݂ ܠܗܢܘܢ ܕ݁ܥܱܡܗ ܗ_ܘܱܘ ܕܱ݁ܐܒ݂ܻܝܠܻܝܢ ܗܘܱܘ ܘܒ݂ܟ݂ܝܢ
Mark 16:11 ܘܗܢܘܢ ܟܱ݁ܕ݂ ܫܡܱܥܘ ܕ݁ܐܡܪܢ ܕ݁ܚܱܝ ܘܐܬ݂ܚܙܻܝ ܠܗܝܢ ܠܐ ܗܱܝܡܢܘ ܐܢܝܢ
Mark 16:12 ܒ݁ܬ݂ܱܪ ܗܠܝܢ ܐܬ݂ܚܙܻܝ ܠܱܬ݂ܪܝܢ ܡܢܗܘܢ ܒܱ݁ܕ݂ܡܘܬ݂ܐ ܐ_ܚܪܻܬ݂ܐ ܟܱ݁ܕ݂ ܡܗܱܠܟ݂ܻܝܢ ܘܐܙܻܠ_ܝܢ ܠܱܩܪܻܝܬ݂ܐ
Mark 16:13 ܘܗܢܘܢ ܐܙܱܠܘ ܐܡܱܪܘ ܠܫܱܪܟ݁ܐ ܐܦ݂ ܠܐ ܠܗܢܘܢ ܗܱܝܡܢܘ
Mark 16:14 ܐ_ܚܪܝܱܬ݂ ܕ݁ܝܢ ܐܬ݂ܚܙܻܝ ܠܱܚܕ݂ܱܥܣܱܪ ܟܱ݁ܕ݂ ܣܡܻܝܟ݂ܻܝܢ ܘܚܱܣܕ݂ ܠܚܱܣܻܝܪܘܬ݂ ܗܱܝܡܢܘܬ݂ܗܘܢ ܘܱܠܩܱܫܝܘܬ݂ ܠܒ݁ܗܘܢ ܕܱ݁ܠܗܢܘܢ ܕܱ݁ܚܙܱܐܘܗ_ܝ ܕ݁ܩܡ ܠܐ ܗܱܝܡܢܘ
Mark 16:15 ܘܐܡܱܪ ܠܗܘܢ ܙܠܘ ܠܥܠܡܐ ܟ݁ܠܗ ܘܱܐܟ݂ܪܙܘ ܣܒ݂ܱܪܬ݂ܝ ܒ݁ܟ݂ܠܗ ܒ݁ܪܻܝܬ݂ܐ
Mark 16:16 ܐܱܝܢܐ ܕܱ݁ܡܗܱܝܡܢ ܘܥܡܕ݂ ܚܝܐ ܘܱܐܝܢܐ ܕ݁ܠܐ ܡܗܱܝܡܢ ܡܬ݂ܚܱܝܱܒ݂
Mark 16:17 ܐܬ݂ܘܬ݂ܐ ܕ݁ܝܢ ܠܱܐܝܠܝܢ ܕܱ݁ܡܗܱܝܡܢܻܝܢ ܗܠܝܢ ܢܩܦ݂ܢ ܒ݁ܫܡܝ ܫܻܐܕ݂ܐ ܢܱܦ݁ܩܘܢ ܘܱܒ݂ܠܫܢܐ ܚܱܕ݂_ܬ݂ܐ ܢܡܱܠܠܘܢ
Mark 16:18 ܘܱܚܘܱܘܬ݂ܐ ܢܫܩܠܘܢ ܘܐܢ ܣܱܡܐ ܕ݁ܡܱܘܬ݁ܐ ܢܫܬ݁ܘܢ ܠܐ ܢܱܗܱܪ ܐܢܘܢ ܘܻܐܝܕ݂ܱܝܗܘܢ ܢܣܻܝܡܘܢ ܥܱܠ ܟ݁ܪܻܝܗܐ ܘܢܬ݂ܚܱܠܡܘܢ
Mark 16:19 ܝܫܘܥ ܕ݁ܝܢ ܡܪܱܢ ܡܢ ܒ݁ܬ݂ܱܪ ܕ݁ܡܱܠܠ ܥܱܡܗܘܢ ܠܱܫܡܱܝܐ ܣܠܩ ܘܻܝܬ݂ܒ݂ ܡܢ ܝܱܡܻܝܢܐ ܕܱ݁ܐܠܗܐ
Mark 16:20 ܗܢܘܢ ܕ݁ܝܢ ܢܦ݂ܱܩܘ ܘܱܐܟ݂ܪܙܘ ܒ݁ܟ݂ܠ ܕ݁ܘܟ݁ܐ ܘܡܪܱܢ ܡܥܱܕܱ݁ܪ ܗ_ܘܐ ܠܗܘܢ ܘܡܱܫܱܪ ܡܠܱܝܗܘܢ ܒ݁ܐܬ݂ܘܬ݂ܐ ܕ݁ܥܒ݂ܕܻ݁ܝܢ ܗ_ܘܱܘ
Luke 1:1 ܡܛܠ ܕ݁ܣܱܓܻ݁ܝܐܐ ܨܒ݂ܱܘ ܕ݁ܢܱܟ݂ܬ݁ܒ݂ܘܢ ܬܱ݁ܫܥܝܬ݂ܐ ܕ݁ܣܘܥܪܢܐ ܐܱܝܠܝܢ ܕܱ݁ܚܢܱܢ ܡܦ݁ܣܻܝܢ ܚ_ܢܱܢ ܒ݁ܗܘܢ
Luke 1:2 ܐܱܝܟ݂ ܡܕ݁ܡ ܕܱ݁ܐܫܠܡܘ ܠܱܢ ܗܢܘܢ ܕ݁ܡܢ ܩܕ݂ܻܝܡ ܗܘܱܘ ܚܱܙܝܐ ܘܱܡܫܱܡܫܢܐ ܕܻ݁ܝܠܗ ܕ݁ܡܠܬ݂ܐ
Luke 1:3 ܐܬ݂ܚܙܻܝ ܐܦ݂ ܠܻܝ ܡܛܠ ܕ݁ܩܱܪܻܝܒ݂ ܗ_ܘܻܝܬ݂ ܝܱܨܻܝܦ݂ܐܝܻܬ݂ ܠܟ݂ܠܗܘܢ ܕ݁ܟ݂ܠ ܡܕ݁ܡ ܒ݁ܛܟ݁ܣܗ ܐܟ݂ܬ݁ܘܒ݂ ܠܟ݂ ܢܱܨܻܝܚܐ ܬ݁ܐܘܦ݂ܻܝܠܐ
Luke 1:4 ܕ݁ܬ݂ܕܱ݁ܥ ܫܪܪܐ ܕ݁ܡܠܐ ܕ݁ܐܬ݁ܬܱ݁ܠܡܱܕ݁ܬ݁ ܠܗܝܢ
Luke 1:5 ܗܘܐ ܒ݁ܝܱܘܡܬ݂ܗ ܕ݁ܗܪܘܕ݂ܣ ܡܱܠܟ݁ܐ ܕܻ݁ܝܗܘܕ݂ܐ ܟ݁ܗܢܐ ܚܱܕ݂ ܕܱ݁ܫܡܗ ܗ_ܘܐ ܙܟ݂ܱܪܝܐ ܡܢ ܬ݁ܫܡܫܬ݁ܐ ܕ݁ܒ݂ܝܬ݂ ܐܱܒ݂ܻܝܱܐ ܘܱܐܢ_ܬ݁ܬ݂ܗ ܡܢ ܒ݁ܢܬ݂ܗ ܕܱ݁ܐܗܪܘܢ ܫܡܗ ܗ_ܘܐ ܐܠܻܝܫܒ݂ܱܥ
Luke 1:6 ܬ݁ܪܱܝܗܘܢ ܕ݁ܝܢ ܙܱܕܻ݁ܝܩܻܝܢ ܗ_ܘܱܘ ܩܕ݂ܡ ܐܱܠܗܐ ܘܱܡܗܱܠܟ݂ܻܝܢ ܒ݁ܟ݂ܠܗܘܢ ܦ݁ܘܩܕ݁ܢܱܘܗ_ܝ ܘܱܒ݂ܟ݂ܻܐܢܘܬ݂ܗ ܕ݁ܡܪܝܐ ܕ݁ܠܐ ܥܕ݂ܠܝ
Luke 1:7 ܒ݁ܪܐ ܕ݁ܝܢ ܠܱܝܬ݁ ܗ_ܘܐ ܠܗܘܢ ܡܛܠ ܕ݁ܐܠܻܝܫܒ݂ܱܥ ܥܩܱܪܬ݂ܐ ܗ_ܘܬ݂ ܘܱܬ݂ܪܱܝܗܘܢ ܣܱܓܻ݁ܝܱܐܝ ܒ݁ܝܱܘܡܬ݂ܗܘܢ ܗ_ܘܱܘ
Luke 1:8 ܗܘܐ ܗ_ܘܐ ܕ݁ܝܢ ܟܱ݁ܕ݂ ܡܟ݂ܱܗܢ ܗ_ܘܐ ܒ݁ܛܟ݁ܣܐ ܕ݁ܬ݂ܫܡܫܬ݁ܗ ܩܕ݂ܡ ܐܱܠܗܐ
Luke 1:9 ܒܱ݁ܥܝܕ݂ܐ ܕ݁ܟ݂ܗܢܘܬ݂ܐ ܡܛܝܗ_ܝ ܕܱ݁ܢܣܻܝܡ ܒ݁ܣܡܐ ܘܥܱܠ ܠܗܱܝܟ݁ܠܗ ܕ݁ܡܪܝܐ
Luke 1:10 ܘܟ݂ܠܗ ܟ݁ܢܫܐ ܕ݁ܥܱܡܐ ܡܨܱܠܐ ܗ_ܘܐ ܠܒ݂ܱܪ ܒ݁ܥܕ݁ܢܐ ܕ݁ܒ݂ܣܡܐ
Luke 1:11 ܘܐܬ݂ܚܙܻܝ ܠܗ ܠܱܙܟ݂ܱܪܝܐ ܡܱܠܱܐܟ݂ܐ ܕ݁ܡܪܝܐ ܕ݁ܩܐܡ ܡܢ ܝܱܡܻܝܢܐ ܕ݁ܡܱܕ݂ܒ݁ܚܐ ܕ݁ܒ݂ܣܡܐ
Luke 1:12 ܘܐܫܬ݁ܓ݂ܫ ܙܟ݂ܱܪܝܐ ܟܱ݁ܕ݂ ܚܙܝܗ_ܝ ܘܕ݂ܚܠܬ݂ܐ ܢܦ݂ܠܱܬ݂ ܥܠܱܘܗ_ܝ
Luke 1:13 ܘܐܡܱܪ ܠܗ ܡܱܠܱܐܟ݂ܐ ܠܐ ܬ݁ܕ݂ܚܱܠ ܙܟ݂ܱܪܝܐ ܡܛܠ ܕ݁ܐܫܬܱ݁ܡܥܱܬ݂ ܨܠܘܬ݂ܟ݂ ܘܱܐܢ_ܬ݁ܬ݂ܟ݂ ܐܠܻܝܫܒ݂ܱܥ ܬܻ݁ܐܠܱܕ݂ ܠܟ݂ ܒ݁ܪܐ ܘܬ݂ܩܪܐ ܫܡܗ ܝܘܚܱܢܢ
Luke 1:14 ܘܬ݂ܗܘܐ ܠܟ݂ ܚܱܕ݂ܘܬ݂ܐ ܘܱܐܪܘܙܐ ܘܣܱܓܻ݁ܝܐܐ ܢܚܕ݁ܘܢ ܒ݁ܡܱܘܠܕ݂ܗ
Luke 1:15 ܢܗܘܐ ܓ݁ܝܪ ܪܱܒ݂ ܩܕ݂ܡ ܡܪܝܐ ܘܚܱܡܪܐ ܘܫܱܟ݂ܪܐ ܠܐ ܢܫܬ݁ܐ ܘܪܘܚܐ ܕ݁ܩܘܕ݂ܫܐ ܢܬ݂ܡܠܐ ܥܱܕ݂ ܗܘ ܒ݁ܟ݂ܱܪܣܐ ܕ݁ܐܡܗ
Luke 1:16 ܘܣܱܓܻ݁ܝܐܐ ܡܢ ܒ݁ܢܱܝ ܐܻܝܣܪܝܠ ܢܱܦ݂ܢܐ ܠܘܬ݂ ܡܪܝܐ ܐܱܠܗܗܘܢ
Luke 1:17 ܘܗܘ ܢܻܐܙܱܠ ܩܕ݂ܡܱܘܗ_ܝ ܒ݁ܪܘܚܐ ܘܱܒ݂ܚܱܝܠܐ ܕܻ݁ܐܠܻܝܐ ܢܒ݂ܻܝܐ ܕ݁ܢܱܦ݂ܢܐ ܠܒ݁ܐ ܕܱ݁ܐܒ݂ܗܐ ܥܱܠ ܒ݁ܢܱܝܐ ܘܠܱܐܝܠܝܢ ܕ݁ܠܐ ܡܬ݁ܛܦܻ݁ܝܣܻܝܢ ܠܻܝܕ݂ܱܥܬ݂ܐ ܕ݁ܟ݂ܻܐܢܐ ܘܱܢܛܱܝܒ݂ ܠܡܪܝܐ ܥܱܡܐ ܓ݁ܡܻܝܪܐ
Luke 1:18 ܘܐܡܱܪ ܙܟ݂ܱܪܝܐ ܠܡܱܠܱܐܟ݂ܐ ܐܱܝܟܱ݁ܢܐ ܐܕܱ݁ܥ ܗܕ݂ܐ ܐܢܐ ܓ݁ܝܪ ܐܻܝܬ݂ܱܝ ܣܒ݂ܐ ܘܱܐܢ_ܬܱ݁ܬ݂ܝ ܣܱܓܻ݁ܝܱܐܬ݂ ܒ݁ܝܱܘܡܬ݂ܗ ܗ_ܻܝ
Luke 1:19 ܘܱܥܢܐ ܡܱܠܱܐܟ݂ܐ ܘܐܡܱܪ ܠܗ ܐܢܐ ܐ_ܢܐ ܓܱ݁ܒ݂ܪܻܝܐܝܠ ܕ݁ܩܐܡ ܐ_ܢܐ ܩܕ݂ܡ ܐܱܠܗܐ ܘܐܫܬܱ݁ܠܚܬ݂ ܕ݁ܐܡܱܠܠ ܥܱܡܟ݂ ܘܐܣܱܒ݁ܪܟ݂ ܗܠܝܢ
Luke 1:20 ܡܟܻ݁ܝܠ ܬ݁ܗܘܐ ܫܱܬܻ݁ܝܩ ܘܠܐ ܬ݁ܫܟܱ݁ܚ ܠܱܡܡܱܠܠܘ ܥܕ݂ܱܡܐ ܠܝܱܘܡܐ ܕ݁ܗܠܝܢ ܢܗܘܝܢ ܥܱܠ ܕ݁ܠܐ ܗܱܝܡܢܬ݁ ܠܡܠܱܝ ܗܠܝܢ ܕ݁ܡܬ݂ܡܱܠܝܢ ܒ݁ܙܱܒ݂ܢܗܝܢ
Luke 1:21 ܥܱܡܐ ܕ݁ܝܢ ܩܐܡ ܗ_ܘܐ ܘܱܡܣܱܟ݁ܐ ܠܱܙܟ݂ܱܪܝܐ ܘܬ݂ܱܡܻܝܗܻܝܢ ܗܘܱܘ ܥܱܠ ܬܱ݁ܘܚܪܬ݁ܗ ܕܱ݁ܒ݂ܗܱܝܟ݁ܠܐ
Luke 1:22 ܟܱ݁ܕ݂ ܢܦ݂ܱܩ ܕ݁ܝܢ ܙܟ݂ܱܪܝܐ ܠܐ ܡܫܟܱ݁ܚ ܗ_ܘܐ ܕܱ݁ܢܡܱܠܠ ܥܱܡܗܘܢ ܘܐܣܬܱ݁ܟܱ݁ܠܘ ܕ݁ܚܙܘܐ ܚܙܐ ܒ݁ܗܱܝܟ݁ܠܐ ܘܗܘ ܡܪܡܱܙ ܪܡܙ ܗ_ܘܐ ܠܗܘܢ ܘܩܱܘܻܝ ܟܱ݁ܕ݂ ܚܪܫ
Luke 1:23 ܘܟ݂ܱܕ݂ ܐܬ݂ܡܱܠܻܝܘ ܝܱܘܡܬ݂ܐ ܕ݁ܬ݂ܫܡܫܬ݁ܗ ܐܙܱܠ ܠܒ݂ܱܝܬ݁ܗ
Luke 1:24 ܘܱܗܘܐ ܡܢ ܒ݁ܬ݂ܱܪ ܝܱܘܡܬ݂ܐ ܗܢܘܢ ܒ݁ܛܢܱܬ݂ ܐܠܻܝܫܒ݂ܱܥ ܐܱܢ_ܬ݁ܬ݂ܗ ܘܱܡܛܱܫܝܐ ܗ_ܘܬ݂ ܢܱܦ݂ܫܗ ܝܱܪܚܐ ܚܱܡܫܐ ܘܐܡܪܐ ܗ_ܘܬ݂
Luke 1:25 ܕ݁ܗܠܝܢ ܥܒ݂ܱܕ݂ ܠܻܝ ܡܪܝܐ ܒ݁ܝܱܘܡܬ݂ܐ ܕ݁ܚܪ ܒܻ݁ܝ ܠܡܣܱܒ݂ ܚܣܕ݁ܝ ܕ݁ܒ݂ܝܬ݂ ܒ݁ܢܱܝ ܐ_ܢܫܐ
Luke 1:26 ܒ݁ܝܱܪܚܐ ܕ݁ܝܢ ܕ݁ܫܬ݁ܐ ܐܫܬ݁ܠܱܚ ܓܱ݁ܒ݂ܪܻܝܐܝܠ ܡܱܠܱܐܟ݂ܐ ܡܢ ܠܘܬ݂ ܐܱܠܗܐ ܠܱܓ݂ܠܻܝܠܐ ܠܱܡܕ݂ܻܝܢ_ܬ݁ܐ ܕܱ݁ܫܡܗ ܢܨܪܱܬ݂
Luke 1:27 ܠܘܬ݂ ܒ݁ܬ݂ܘܠܬ݁ܐ ܕܱ݁ܡܟ݂ܻܝܪܐ ܠܓ݂ܱܒ݂ܪܐ ܕܱ݁ܫܡܗ ܝܱܘܣܦ݂ ܡܢ ܒܱ݁ܝܬ݁ܗ ܕ݁ܕ݂ܱܘܻܝܕ݂ ܘܱܫܡܗ ܠܱܒ݂ܬ݂ܘܠܬ݁ܐ ܡܱܪܝܱܡ
Luke 1:28 ܘܥܱܠ ܠܘܬ݂ܗ ܡܱܠܱܐܟ݂ܐ ܘܐܡܱܪ ܠܗ ܫܠܡ ܠܟ݂ܝ ܡܱܠܝܱܬ݂ ܛܱܝܒ݁ܘܬ݂ܐ ܡܪܱܢ ܥܱܡܟ݂ܝ ܒ݁ܪܻܝܟ݂ܱܬ݂ ܒ݁ܢܫܐ
Luke 1:29 ܗܻܝ ܕ݁ܝܢ ܟܱ݁ܕ݂ ܚܙܬ݂ ܐܬ݂ܪܱܗܒܱ݁ܬ݂ ܒ݁ܡܠܬ݂ܗ ܘܡܬ݂ܚܱܫܒ݂ܐ ܗ_ܘܬ݂ ܕ݁ܡܢܐ ܗ_ܘ ܫܠܡܐ ܗܢܐ
Luke 1:30 ܘܐܡܱܪ ܠܗ ܡܱܠܱܐܟ݂ܐ ܠܐ ܬ݁ܕ݂ܚܠܻܝܢ ܡܱܪܝܱܡ ܐܫܟܱ݁ܚܬ݁ܝ ܓ݁ܝܪ ܛܱܝܒ݁ܘܬ݂ܐ ܠܘܬ݂ ܐܱܠܗܐ
Luke 1:31 ܗܐ ܓ݁ܝܪ ܬ݁ܩܱܒ݁ܠܻܝܢ ܒܱ݁ܛܢܐ ܘܬ݂ܻܐܠܕܻ݁ܝܢ ܒ݁ܪܐ ܘܬ݂ܩܪܝܢ ܫܡܗ ܝܫܘܥ
Luke 1:32 ܗܢܐ ܢܗܘܐ ܪܱܒ݂ ܘܱܒ݂ܪܗ ܕ݁ܥܠܝܐ ܢܬ݂ܩܪܐ ܘܢܬ݁ܠ ܠܗ ܡܪܝܐ ܐܱܠܗܐ ܟ݁ܘܪܣܝܗ ܕ݁ܕ݂ܱܘܻܝܕ݂ ܐܱܒ݂ܘܗ_ܝ
Luke 1:33 ܘܢܱܡܠܟ݂ ܥܱܠ ܒܱ݁ܝܬ݁ܗ ܕ݁ܝܱܥܩܘܒ݂ ܠܥܠܱܡ ܘܱܠܡܱܠܟ݁ܘܬ݂ܗ ܣܘܦ݂ ܠܐ ܢܗܘܐ
Luke 1:34 ܐܡܪܐ ܡܱܪܝܱܡ ܠܡܱܠܱܐܟ݂ܐ ܐܱܝܟܱ݁ܢܐ ܬ݁ܗܘܐ ܗܕ݂ܐ ܕ݁ܓ݂ܱܒ݂ܪܐ ܠܐ ܚܟ݂ܻܝܡ ܠܻܝ
Luke 1:35 ܥܢܐ ܡܱܠܱܐܟ݂ܐ ܘܐܡܱܪ ܠܗ ܪܘܚܐ ܕ݁ܩܘܕ݂ܫܐ ܬܻ݁ܐܬ݂ܐ ܘܚܱܝܠܗ ܕ݁ܥܠܝܐ ܢܱܓ݁ܢ ܥܠܱܝܟ݁ܝ ܡܛܠ ܗܢܐ ܗܱܘ ܕ݁ܡܬ݂ܻܝܠܕ݂ ܒ݁ܟ݂ܝ ܩܱܕܻ݁ܝܫܐ ܗܘ ܘܱܒ݂ܪܗ ܕܱ݁ܐܠܗܐ ܢܬ݂ܩܪܐ
Luke 1:36 ܘܗܐ ܐܠܻܝܫܒ݂ܱܥ ܐܱܚܝܢܬ݁ܟ݂ܝ ܐܦ݂ ܗܻܝ ܒܱ݁ܛܢܐ ܒ݁ܪܐ ܒ݁ܣܱܝܒ݁ܘܬ݂ܗ ܘܗܢܐ ܝܱܪܚܐ ܕ݁ܫܬ݁ܐ ܠܗ ܠܗܝ ܕ݁ܡܬ݂ܩܱܪܝܐ ܥܩܱܪܬ݂ܐ
Luke 1:37 ܡܛܠ ܕ݁ܠܐ ܥܛܠ ܠܱܐܠܗܐ ܡܕ݁ܡ
Luke 1:38 ܐܡܪܐ ܡܱܪܝܱܡ ܗܐ ܐܢܐ ܐܱܡܬ݂ܗ ܕ݁ܡܪܝܐ ܢܗܘܐ ܠܻܝ ܐܱܝܟ݂ ܡܠܬ݂ܟ݂ ܘܐܙܱܠ ܡܱܠܱܐܟ݂ܐ ܡܢ ܠܘܬ݂ܗ
Luke 1:39 ܩܡܱܬ݂ ܕ݁ܝܢ ܡܱܪܝܱܡ ܒ݁ܗܘܢ ܒ݁ܝܱܘܡܬ݂ܐ ܗܢܘܢ ܘܐܙܱܠ_ܬ݂ ܒ݁ܛܻܝܠܐܝܻܬ݂ ܠܛܘܪܐ ܠܱܡܕ݂ܻܝܢ_ܬ݁ܐ ܕܻ݁ܝܗܘܕ݂
Luke 1:40 ܘܥܠܱܬ݂ ܠܒ݂ܱܝܬ݁ܗ ܕܱ݁ܙܟ݂ܱܪܝܐ ܘܫܐܠܱܬ݂ ܫܠܡܗ ܕ݁ܐܠܻܝܫܒ݂ܱܥ
Luke 1:41 ܘܱܗܘܐ ܕ݁ܟ݂ܱܕ݂ ܫܡܥܱܬ݂ ܐܠܻܝܫܒ݂ܱܥ ܫܠܡܗ ܕ݁ܡܱܪܝܱܡ ܕ݁ܨ ܥܘܠܐ ܒ݁ܟ݂ܱܪܣܗ ܘܐܬ݂ܡܱܠܝܱܬ݂ ܐܠܻܝܫܒ݂ܱܥ ܪܘܚܐ ܕ݁ܩܘܕ݂ܫܐ
Luke 1:42 ܘܱܩܥܬ݂ ܒ݁ܩܠܐ ܪܡܐ ܘܐܡܪܱܬ݂ ܠܡܱܪܝܱܡ ܡܒ݂ܱܪܱܟ݂ܬ݁ܐ ܐܱܢ_ܬ݁ܝ ܒ݁ܢܫܐ ܘܱܡܒ݂ܱܪܱܟ݂ ܗ_ܘ ܦܻ݁ܐܪܐ ܕܱ݁ܒ݂ܟ݂ܱܪܣܟ݂ܝ
Luke 1:43 ܐܱܝܡܟ݁ܐ ܠܻܝ ܗܕ݂ܐ ܕ݁ܐܡܗ ܕ݁ܡܪܝ ܬܻ݁ܐܬ݂ܐ ܠܘܬ݂ܝ
Luke 1:44 ܗܐ ܓ݁ܝܪ ܟܱ݁ܕ݂ ܢܦ݂ܱܠ ܩܠܐ ܕܱ݁ܫܠܡܟ݂ܝ ܒ݁ܐܕ݂ܢܱܝ ܒ݁ܚܱܕ݂ܘܬ݂ܐ ܪܱܒ݁ܬ݂ܐ ܕ݁ܨ ܥܘܠܐ ܒ݁ܟ݂ܱܪܣܝ
Luke 1:45 ܘܛܘܒ݂ܝܗ ܠܱܐܝܕ݂ܐ ܕ݁ܗܱܝܡܢܱܬ݂ ܕ݁ܗܘܐ ܫܘܠܡܐ ܠܱܐܝܠܝܢ ܕ݁ܐܬ݂ܡܱܠܠ ܥܱܡܗ ܡܢ ܠܘܬ݂ ܡܪܝܐ
Luke 1:46 ܘܐܡܪܱܬ݂ ܡܱܪܝܱܡ ܡܱܘܪܒ݂ܐ ܢܱܦ݂ܫܝ ܠܡܪܝܐ
Luke 1:47 ܘܚܕ݂ܝܱܬ݂ ܪܘܚܝ ܒܱ݁ܐܠܗܐ ܡܱܚܝܢܝ
Luke 1:48 ܕ݁ܚܪ ܒ݁ܡܘܟ݂ܟ݂ܐ ܕܱ݁ܐܡܬ݂ܗ ܗܐ ܓ݁ܝܪ ܡܢ ܗܫܐ ܛܘܒ݂ܐ ܢܬ݁ܠܢ ܠܻܝ ܫܱܪܒ݁ܬ݂ܐ ܟ݁ܠܗܝܢ
Luke 1:49 ܕܱ݁ܥܒ݂ܱܕ݂ ܠܘܬ݂ܝ ܪܱܘܪܒ݂ܬ݂ܐ ܗܱܘ ܕ݁ܚܱܝܠܬ݂ܢ ܘܩܱܕܻ݁ܝܫ ܫܡܗ
Luke 1:50 ܘܱܚܢܢܗ ܠܕ݂ܪܐ ܘܫܱܪܒ݁ܬ݂ܐ ܥܱܠ ܐܱܝܠܝܢ ܕ݁ܕ݂ܚܠܻܝܢ ܠܗ
Luke 1:51 ܥܒ݂ܱܕ݂ ܙܟ݂ܘܬ݂ܐ ܒܱ݁ܕ݂ܪܥܗ ܘܒ݂ܱܕܱ݁ܪ ܚܬ݂ܻܝܪܱܝ ܒ݁ܬ݂ܱܪܥܻܝܬ݂ܐ ܕ݁ܠܒ݁ܗܘܢ
Luke 1:52 ܣܱܚܦ݂ ܬܱ݁ܩܻܝܦ݂ܐ ܡܢ ܟ݁ܘܪܣܱܘܬ݂ܐ ܘܱܐܪܻܝܡ ܡܱܟܻ݁ܝܟ݂ܐ
Luke 1:53 ܟܱ݁ܦ݂ܢܐ ܣܱܒܱ݁ܥ ܛܒ݂ܬ݂ܐ ܘܥܱܬܻ݁ܝܪܐ ܫܪܐ ܣܦ݂ܻܝܩܐܝܻܬ݂
Luke 1:54 ܥܱܕܱ݁ܪ ܠܻܐܝܣܪܝܠ ܥܱܒ݂ܕ݁ܗ ܘܐܬ݁ܕ݁ܟ݂ܱܪ ܚܢܢܗ
Luke 1:55 ܐܱܝܟ݂ ܕ݁ܡܱܠܠ ܥܱܡ ܐܱܒ݂ܗܱܝܢ ܥܱܡ ܐܱܒ݂ܪܗܡ ܘܥܱܡ ܙܱܪܥܗ ܠܥܠܱܡ
Luke 1:56 ܩܱܘܝܱܬ݂ ܕ݁ܝܢ ܡܱܪܝܱܡ ܠܘܬ݂ ܐܠܻܝܫܒ݂ܱܥ ܐܱܝܟ݂ ܝܱܪܚܐ ܬ݁ܠܬ݂ܐ ܘܗܦ݂ܟܱ݁ܬ݂ ܠܒ݂ܱܝܬ݁ܗ
Luke 1:57 ܐܠܻܝܫܒ݂ܱܥ ܕ݁ܝܢ ܗܘܐ ܗ_ܘܐ ܠܗ ܙܱܒ݂ܢܐ ܕ݁ܬ݂ܻܐܠܱܕ݂ ܘܝܠܕܱ݁ܬ݂ ܒ݁ܪܐ
Luke 1:58 ܘܱܫܡܱܥܘ ܫܒ݂ܒ݂ܝܗ ܘܱܒ݂ܢܱܝ ܛܘܗܡܗ ܕܱ݁ܐܣܓܻ݁ܝ ܐܱܠܗܐ ܚܢܢܗ ܠܘܬ݂ܗ ܘܚܕ݂ܝܢ ܗ_ܘܱܘ ܥܱܡܗ
Luke 1:59 ܘܱܗܘܐ ܠܝܱܘܡܐ ܕܱ݁ܬ݂ܡܢܝܐ ܘܐܬ݂ܱܘ ܠܡܓ݂ܙܪܗ ܠܛܱܠܝܐ ܘܩܪܝܢ ܗ_ܘܱܘ ܠܗ ܒܱ݁ܫܡܐ ܕܱ݁ܐܒ݂ܘܗ_ܝ ܙܟ݂ܱܪܝܐ
Luke 1:60 ܘܱܥܢܬ݂ ܐܡܗ ܘܐܡܪܐ ܠܗܘܢ ܠܐ ܗܟ݂ܱܢܐ ܐܠܐ ܢܬ݂ܩܪܐ ܝܘܚܱܢܢ
Luke 1:61 ܘܐܡܱܪܘ ܠܗ ܕ݁ܠܱܝܬ݁ ܐ_ܢܫ ܒ݁ܫܱܪܒ݁ܬ݂ܟ݂ܝ ܕ݁ܡܬ݂ܩܪܐ ܒܱ݁ܫܡܐ ܗܢܐ
Luke 1:62 ܘܱܪܡܱܙܘ ܠܱܐܒ݂ܘܗ_ܝ ܕܱ݁ܐܝܟܱ݁ܢܐ ܨܒ݂ܐ ܕܱ݁ܢܫܱܡܝܘܗ_ܝ
Luke 1:63 ܘܱܫܐܠ ܦ݁ܢܩܻܝܬ݂ܐ ܘܱܟ݂ܬ݂ܱܒ݂ ܘܐܡܱܪ ܝܘܚܱܢܢ ܗ_ܘ ܫܡܗ ܘܐܬ݁ܕܱ݁ܡܱܪܘ ܟ݁ܠܢܫ
Luke 1:64 ܘܡܚܕ݂ܐ ܐܬ݂ܦ݁ܬ݂ܱܚ ܦ݁ܘܡܗ ܘܠܫܢܗ ܘܡܱܠܠ ܘܒ݂ܱܪܟ݂ ܠܱܐܠܗܐ
Luke 1:65 ܘܱܗܘܬ݂ ܕ݁ܚܠܬ݂ܐ ܥܱܠ ܟ݁ܠܗܘܢ ܫܒ݂ܒ݂ܱܝܗܘܢ ܘܱܒ݂ܟ݂ܠܗ ܛܘܪܐ ܕܻ݁ܝܗܘܕ݂ ܗܠܝܢ ܡܬ݂ܡܱܠܠܢ ܗ_ܘܱܝ
Luke 1:66 ܘܟ݂ܠܗܘܢ ܕܱ݁ܫܡܱܥܘ ܡܬ݂ܚܱܫܒ݂ܻܝܢ ܗ_ܘܱܘ ܒ݁ܠܒ݁ܗܘܢ ܘܐܡܪܻܝܢ ܡܢܐ ܟܱ݁ܝ ܢܗܘܐ ܛܱܠܝܐ ܗܢܐ ܘܻܐܝܕ݂ܗ ܕ݁ܡܪܝܐ ܐܻܝܬ݂ ܗ_ܘܬ݂ ܥܱܡܗ
Luke 1:67 ܘܐܬ݂ܡܠܻܝ ܙܟ݂ܱܪܝܐ ܐܱܒ݂ܘܗ_ܝ ܪܘܚܐ ܕ݁ܩܘܕ݂ܫܐ ܘܐܬ݂ܢܱܒܻ݁ܝ ܘܐܡܱܪ
Luke 1:68 ܡܒ݂ܱܪܱܟ݂ ܗ_ܘ ܡܪܝܐ ܐܱܠܗܗ ܕܻ݁ܐܝܣܪܝܠ ܕܱ݁ܣܥܱܪ ܥܱܡܗ ܘܱܥܒ݂ܱܕ݂ ܠܗ ܦ݁ܘܪܩܢܐ
Luke 1:69 ܘܱܐܩܻܝܡ ܠܱܢ ܩܱܪܢܐ ܕ݁ܦ݂ܘܪܩܢܐ ܒ݁ܒ݂ܱܝܬ݁ܗ ܕ݁ܕ݂ܱܘܻܝܕ݂ ܥܱܒ݂ܕ݁ܗ
Luke 1:70 ܐܱܝܟ݂ ܕ݁ܡܱܠܠ ܒ݁ܦ݂ܘܡܐ ܕܱ݁ܢܒ݂ܻܝܱܘܗ_ܝ ܩܱܕܻ݁ܝܫܐ ܕ݁ܡܢ ܥܠܱܡ
Luke 1:71 ܕ݁ܢܦ݂ܪܩܱܢ ܡܢ ܒ݁ܥܠܕ݁ܒ݂ܒ݂ܱܝܢ ܘܡܢ ܐܻܝܕ݂ܐ ܕ݁ܟ݂ܠܗܘܢ ܣܢܱܐܝܢ
Luke 1:72 ܘܱܥܒ݂ܱܕ݂ ܚܢܢܗ ܥܱܡ ܐܱܒ݂ܗܱܝܢ ܘܥ_ܗܱܕ݂ ܠܕ݂ܻܝܱܬ݂ܻܩܱܘܗ_ܝ ܩܱܕܻ݁ܝܫܬ݂ܐ
Luke 1:73 ܘܡܱܘܡܬ݂ܐ ܕܻ݁ܝܡܐ ܠܱܐܒ݂ܪܗܡ ܐܱܒ݂ܘܢ ܕ݁ܢܬ݁ܠ ܠܱܢ
Luke 1:74 ܕ݁ܢܬ݂ܦ݁ܪܩ ܡܢ ܐܻܝܕ݂ܐ ܕܱ݁ܒ݂ܥܠܕ݁ܒ݂ܒ݂ܱܝܢ ܘܱܕ݂ܠܐ ܕ݁ܚܠܐ ܢܦ݂ܠܘܚ ܩܕ݂ܡܱܘܗ_ܝ
Luke 1:75 ܟ݁ܠܗܘܢ ܝܱܘܡܬ݂ܱܢ ܒ݁ܟ݂ܻܐܢܘܬ݂ܐ ܘܱܒ݂ܙܱܕܻ݁ܝܩܘܬ݂ܐ
Luke 1:76 ܘܱܐܢ_ܬ݁ ܛܱܠܝܐ ܢܒ݂ܻܝܗ ܕ݁ܥܠܝܐ ܬ݁ܬ݂ܩܪܐ ܬܻ݁ܐܙܱܠ ܓ݁ܝܪ ܩܕ݂ܡ ܦܱ݁ܪܨܘܦ݁ܗ ܕ݁ܡܪܝܐ ܕܱ݁ܬ݂ܛܱܝܒ݂ ܐܘܪܚܗ
Luke 1:77 ܕ݁ܢܬ݁ܠ ܡܱܕ݁ܥܐ ܕ݁ܚܱܝܐ ܠܥܱܡܗ ܒ݁ܫܘܒ݂ܩܢܐ ܕܱ݁ܚܛܗܱܝܗܘܢ
Luke 1:78 ܒ݁ܪܱܚܡܐ ܕܱ݁ܚܢܢܐ ܕܱ݁ܐܠܗܱܢ ܕܱ݁ܒ݂ܗܘܢ ܢܣܥܪܱܢ ܕ݁ܢܚܐ ܡܢ ܪܱܘܡܐ
Luke 1:79 ܠܡܱܢܗܪܘ ܠܱܐܝܠܝܢ ܕܱ݁ܒ݂ܚܫܘܟ݂ܐ ܘܱܒ݂ܛܠܠܐ ܕ݁ܡܱܘܬ݁ܐ ܝܬ݂ܒܻ݁ܝܢ ܕ݁ܢܬ݂ܪܘܨ ܪܓ݂ܠܱܝܢ ܒ݁ܐܘܪܚܐ ܕܱ݁ܫܠܡܐ
Luke 1:80 ܛܱܠܝܐ ܕ݁ܝܢ ܪܒ݂ܐ ܗ_ܘܐ ܘܡܬ݂ܚܱܝܱܠ ܒ݁ܪܘܚܐ ܘܱܒ݂ܚܘܪܒ݁ܐ ܐܻܝܬ݂ܱܘܗ_ܝ ܗ_ܘܐ ܥܕ݂ܱܡܐ ܠܝܱܘܡܐ ܕ݁ܬ݂ܱܚܘܻܝܬ݂ܗ ܕܱ݁ܠܘܬ݂ ܐܻܝܣܪܝܠ
Luke 2:1 ܗܘܐ ܕ݁ܝܢ ܒ݁ܝܱܘܡܬ݂ܐ ܗܢܘܢ ܘܱܢܦ݂ܱܩ ܦ݁ܘܩܕ݁ܢܐ ܡܢ ܐܱܓ݂ܘܣܛܘܣ ܩܣܱܪ ܕ݁ܢܬ݂ܟ݁ܬ݂ܒ݂ ܟ݁ܠܗ ܥܱܡܐ ܕ݁ܐܘܚܕ݂ܢܗ
Luke 2:2 ܗܕ݂ܐ ܡܱܟ݂ܬ݁ܒ݂ܢܘܬ݂ܐ ܩܱܕ݂ܡܝܬ݁ܐ ܗܘܬ݂ ܒ݁ܗܻܓ݂ܡܢܘܬ݂ܐ ܕ݁ܩܘܪܻܝܢܘܣ ܒ݁ܣܘܪܻܝܱܐ
Luke 2:3 ܘܐܙܠ ܗ_ܘܐ ܟ݁ܠܢܫ ܕ݁ܢܬ݂ܟ݁ܬ݂ܒ݂ ܒܱ݁ܡܕ݂ܻܝܢ_ܬ݁ܗ
Luke 2:4 ܣܠܩ ܗ_ܘܐ ܕ݁ܝܢ ܐܦ݂ ܝܱܘܣܦ݂ ܡܢ ܢܨܪܱܬ݂ ܡܕ݂ܻܝܢ_ܬ݁ܐ ܕܱ݁ܓ݂ܠܻܝܠܐ ܠܻܝܗܘܕ݂ ܠܱܡܕ݂ܻܝܢ_ܬ݁ܗ ܕ݁ܕ݂ܱܘܻܝܕ݂ ܕ݁ܡܬ݂ܩܱܪܝܐ ܒ݁ܝܬ݂-ܠܚܡ ܡܛܠ ܕܻ݁ܐܝܬ݂ܱܘܗ_ܝ ܗ_ܘܐ ܡܢ ܒܱ݁ܝܬ݁ܗ ܘܡܢ ܫܱܪܒ݁ܬ݂ܗ ܕ݁ܕ݂ܱܘܻܝܕ݂
Luke 2:5 ܥܱܡ ܡܱܪܝܱܡ ܡܟ݂ܻܝܪܬ݁ܗ ܟܱ݁ܕ݂ ܒܱ݁ܛܢܐ ܕ݁ܬ݂ܱܡܢ ܢܬ݂ܟ݁ܬ݂ܒ݂
Luke 2:6 ܘܱܗܘܐ ܕ݁ܟ݂ܱܕ݂ ܬܱ݁ܡܢ ܐܢܘܢ ܐܬ݂ܡܱܠܻܝܘ ܝܱܘܡܬ݂ܗ ܕ݁ܬ݂ܻܐܠܱܕ݂
Luke 2:7 ܘܝܠܕܱ݁ܬ݂ ܒ݁ܪܗ ܒ݁ܘܟ݂ܪܐ ܘܱܟ݂ܪܱܟ݂ܬ݁ܗ ܒ݁ܥܱܙܪܘܪܐ ܘܱܐܪܡܝܱܬ݂ܗ ܒ݁ܐܘܪܝܐ ܡܛܠ ܕ݁ܠܱܝܬ݁ ܗ_ܘܐ ܠܗܘܢ ܕ݁ܘܟ݁ܬ݂ܐ ܐܱܝܟ݁ܐ ܕܱ݁ܫܪܝܢ ܗ_ܘܱܘ
Luke 2:8 ܪܥܱܘܬ݂ܐ ܕ݁ܝܢ ܐܻܝܬ݂ ܗ_ܘܱܘ ܒ݁ܗ ܒܱ݁ܐܬ݂ܪܐ ܕܱ݁ܫܪܝܢ ܗ_ܘܱܘ ܬܱ݁ܡܢ ܘܢܛܪܻܝܢ ܡܱܛܱܪܬ݂ܐ ܕ݁ܠܻܠܝܐ ܥܱܠ ܡܱܪܥܝܬ݂ܗܘܢ
Luke 2:9 ܘܗܐ ܡܱܠܱܐܟ݂ܐ ܕܱ݁ܐܠܗܐ ܐܬ݂ܐ ܠܘܬ݂ܗܘܢ ܘܬ݂ܫܒ݁ܘܚܬ݁ܗ ܕ݁ܡܪܝܐ ܐܱܢܗܪܱܬ݂ ܥܠܱܝܗܘܢ ܘܱܕ݂ܚܠܘ ܕ݁ܚܠܬ݂ܐ ܪܱܒ݁ܬ݂ܐ
Luke 2:10 ܘܐܡܱܪ ܠܗܘܢ ܡܱܠܱܐܟ݂ܐ ܠܐ ܬ݁ܕ݂ܚܠܘܢ ܗܐ ܓ݁ܝܪ ܡܣܱܒܱ݁ܪ ܐ_ܢܐ ܠܟ݂ܘܢ ܚܱܕ݂ܘܬ݂ܐ ܪܱܒ݁ܬ݂ܐ ܕ݁ܬ݂ܗܘܐ ܠܟ݂ܠܗ ܥܠܡܐ
Luke 2:11 ܐܬ݂ܻܝܠܕ݂ ܠܟ݂ܘܢ ܓ݁ܝܪ ܝܱܘܡܢܐ ܦ݁ܪܘܩܐ ܕܻ݁ܐܝܬ݂ܱܘܗ_ܝ ܡܪܝܐ ܡܫܻܝܚܐ ܒܱ݁ܡܕ݂ܻܝܢ_ܬ݁ܗ ܕ݁ܕ݂ܱܘܻܝܕ݂
Luke 2:12 ܘܗܕ݂ܐ ܠܟ݂ܘܢ ܐܬ݂ܐ ܡܫܟ݁ܚܻܝܢ ܐܢ_ܬ݁ܘܢ ܥܘܠܐ ܕܱ݁ܟ݂ܪܻܝܟ݂ ܒ݁ܥܱܙܪܘܪܐ ܘܣܻܝܡ ܒ݁ܐܘܪܝܐ
Luke 2:13 ܘܡܢ ܫܠܝ ܐܬ݂ܚܙܻܝܘ ܥܱܡ ܡܱܠܱܐܟ݂ܐ ܚܱܝܠܱܘܬ݂ܐ ܣܱܓܻ݁ܝܐܐ ܕܱ݁ܫܡܱܝܐ ܟܱ݁ܕ݂ ܡܫܱܒ݁ܚܻܝܢ ܠܱܐܠܗܐ ܘܐܡܪܻܝܢ
Luke 2:14 ܬ݁ܫܒ݁ܘܚܬ݁ܐ ܠܱܐܠܗܐ ܒܱ݁ܡܪܱܘܡܐ ܘܥܱܠ ܐܱܪܥܐ ܫܠܡܐ ܘܣܱܒ݂ܪܐ ܛܒ݂ܐ ܠܱܒ݂ܢܱܝ ܐ_ܢܫܐ
Luke 2:15 ܘܱܗܘܐ ܕ݁ܟ݂ܱܕ݂ ܐܙܱܠܘ ܡܢ ܠܘܬ݂ܗܘܢ ܡܱܠܱܐܟ݂ܐ ܠܱܫܡܱܝܐ ܡܱܠܠܘ ܪܥܱܘܬ݂ܐ ܚܱܕ݂ ܥܱܡ ܚܱܕ݂ ܘܐܡܪܻܝܢ ܢܪܕ݁ܐ ܥܕ݂ܱܡܐ ܠܒ݂ܝܬ݂-ܠܚܡ ܘܢܚܙܐ ܠܡܠܬ݂ܐ ܗܕ݂ܐ ܕܱ݁ܗܘܬ݂ ܐܱܝܟ݂ ܕ݁ܡܪܝܐ ܐܱܘܕܱ݁ܥ ܠܱܢ
Luke 2:16 ܘܐܬ݂ܱܘ ܡܣܱܪܗܒ݂ܐܝܻܬ݂ ܘܐܫܟܱ݁ܚܘ ܠܡܱܪܝܱܡ ܘܱܠܝܱܘܣܦ݂ ܘܱܠܥܘܠܐ ܕ݁ܣܻܝܡ ܒ݁ܐܘܪܝܐ
Luke 2:17 ܘܟ݂ܱܕ݂ ܚܙܱܘ ܐܱܘܕܱ݁ܥܘ ܠܡܠܬ݂ܐ ܕ݁ܐܬ݂ܡܱܠܠܱܬ݂ ܥܱܡܗܘܢ ܥܠܱܘܗ_ܝ ܥܱܠ ܛܱܠܝܐ
Luke 2:18 ܘܟ݂ܠܗܘܢ ܕܱ݁ܫܡܱܥܘ ܐܬ݁ܕܱ݁ܡܱܪܘ ܥܱܠ ܐܱܝܠܝܢ ܕ݁ܐܬ݂ܡܱܠܠ ܠܗܘܢ ܡܢ ܪܥܱܘܬ݂ܐ
Luke 2:19 ܡܱܪܝܱܡ ܕ݁ܝܢ ܢܛܪܐ ܗ_ܘܬ݂ ܟ݁ܠܗܝܢ ܡܠܐ ܗܠܝܢ ܘܱܡܦ݂ܱܚܡܐ ܒ݁ܠܒ݁ܗ
Luke 2:20 ܘܱܗܦ݂ܱܟ݂ܘ ܪܥܱܘܬ݂ܐ ܗܢܘܢ ܟܱ݁ܕ݂ ܡܫܱܒ݁ܚܻܝܢ ܘܱܡܗܱܠܠܻܝܢ ܠܱܐܠܗܐ ܥܱܠ ܟ݁ܠ ܕܱ݁ܚܙܱܘ ܘܱܫܡܱܥܘ ܐܱܝܟܱ݁ܢܐ ܕ݁ܐܬ݂ܡܱܠܱܠ ܥܱܡܗܘܢ
Luke 2:21 ܘܟ݂ܱܕ݂ ܡܠܱܘ ܬ݁ܡܢܝܐ ܝܱܘܡܻܝܢ ܕ݁ܢܬ݂ܓ݁ܙܱܪ ܛܱܠܝܐ ܐܬ݂ܩܪܻܝ ܫܡܗ ܝܫܘܥ ܕ݁ܐܬ݂ܩܪܻܝ ܡܢ ܡܱܠܱܐܟ݂ܐ ܩܕ݂ܡ ܕ݁ܢܬ݂ܒ݁ܛܢ ܒ݁ܟ݂ܱܪܣܐ
Luke 2:22 ܘܟ݂ܱܕ݂ ܐܬ݂ܡܱܠܻܝܘ ܝܱܘܡܬ݂ܐ ܕ݁ܬ݂ܱܕ݂ܟܻ݁ܝܬ݂ܗܘܢ ܐܱܝܟ݂ ܢܡܘܣܐ ܕ݁ܡܘܫܐ ܐܱܣܩܘܗ_ܝ ܠܐܘܪܻܫܠܡ ܕܱ݁ܢܩܻܝܡܘܢܝܗ_ܝ ܩܕ݂ܡ ܡܪܝܐ
Luke 2:23 ܐܱܝܟ݂ ܕܱ݁ܟ݂ܬ݂ܻܝܒ݂ ܒ݁ܢܡܘܣܐ ܕ݁ܡܪܝܐ ܕ݁ܟ݂ܠ ܕ݁ܟ݂ܪܐ ܦ݁ܬ݂ܱܚ ܡܱܪܒ݁ܥܐ ܩܱܕܻ݁ܝܫܐ ܕ݁ܡܪܝܐ ܢܬ݂ܩܪܐ
Luke 2:24 ܘܱܕ݂ܢܬ݁ܠܘܢ ܕ݁ܒ݂ܚܬ݂ܐ ܐܱܝܟܱ݁ܢܐ ܕܱ݁ܐܡܻܝܪ ܒ݁ܢܡܘܣܐ ܕ݁ܡܪܝܐ ܙܱܘܓ݁ܐ ܕ݁ܫܘܦ݂ܢܻܝܢܐ ܐܱܘ ܬ݁ܪܝܢ ܦܱ݁ܪܘܓ݂ܐ ܕ݁ܝܱܘܢܐ
Luke 2:25 ܓܱ݁ܒ݂ܪܐ ܕ݁ܝܢ ܚܱܕ݂ ܐܻܝܬ݂ ܗ_ܘܐ ܒ݁ܐܘܪܻܫܠܡ ܫܡܗ ܗܘܐ ܫܡܥܘܢ ܘܓ݂ܱܒ݂ܪܐ ܗܢܐ ܟܻ݁ܐܝܢ ܗ_ܘܐ ܘܙܱܕܻ݁ܝܩ ܘܱܡܣܱܟ݁ܐ ܗ_ܘܐ ܠܒ݂ܘܝܐܗ ܕܻ݁ܐܝܣܪܝܠ ܘܪܘܚܐ ܕ݁ܩܘܕ݂ܫܐ ܐܻܝܬ݂ ܗ_ܘܬ݂ ܥܠܱܘܗ_ܝ
Luke 2:26 ܘܱܐܡܻܝܪ ܗ_ܘܐ ܠܗ ܡܢ ܪܘܚܐ ܕ݁ܩܘܕ݂ܫܐ ܕ݁ܠܐ ܢܚܙܐ ܡܱܘܬ݁ܐ ܥܕ݂ܱܡܐ ܕ݁ܢܚܙܐ ܠܱܡܫܻܝܚܗ ܕ݁ܡܪܝܐ
Luke 2:27 ܗܘ ܗܢܐ ܐܬ݂ܐ ܗ_ܘܐ ܒ݁ܪܘܚܐ ܠܗܱܝܟ݁ܠܐ ܘܟ݂ܱܕ݂ ܡܱܥܠܻܝܢ ܠܗ ܐܱܒ݂ܗܱܘܗ_ܝ ܠܝܫܘܥ ܛܱܠܝܐ ܕ݁ܢܥܒ݁ܕ݂ܘܢ ܚܠܦ݂ܱܘܗ_ܝ ܐܱܝܟܱ݁ܢܐ ܕܱ݁ܦ݂ܩܻܝܕ݂ ܒ݁ܢܡܘܣܐ
Luke 2:28 ܩܱܒ݁ܠܗ ܥܱܠ ܕ݁ܪܥܱܘܗ_ܝ ܘܒ݂ܱܪܟ݂ ܠܱܐܠܗܐ ܘܐܡܱܪ
Luke 2:29 ܡܟܻ݁ܝܠ ܫܱܪܐ ܐܱܢ_ܬ݁ ܠܗ ܠܥܱܒ݂ܕ݁ܟ݂ ܡܪܝ ܐܱܝܟ݂ ܡܠܬ݂ܟ݂ ܒܱ݁ܫܠܡܐ
Luke 2:30 ܕ݁ܗܐ ܚܙܱܝ ܥܱܝܢܱܝ ܚܢܢܟ݂
Luke 2:31 ܗܱܘ ܕ݁ܛܱܝܒ݂ܬ݁ ܒ݁ܦܱ݁ܪܨܘܦ݁ܐ ܕ݁ܟ݂ܠܗܝܢ ܐܡܘܬ݂ܐ
Luke 2:32 ܢܘܗܪܐ ܠܓ݂ܠܝܢܐ ܕ݁ܥܱܡ_ܡܐ ܘܫܘܒ݂ܚܐ ܠܥܱܡܟ݂ ܐܻܝܣܪܝܠ
Luke 2:33 ܝܱܘܣܦ݂ ܕ݁ܝܢ ܘܐܡܗ ܬܱ݁ܡܻܝܗܻܝܢ ܗ_ܘܱܘ ܥܱܠ ܐܱܝܠܝܢ ܕ݁ܡܬ݂ܡܱܠܠܢ ܗ_ܘܱܝ ܥܠܱܘܗ_ܝ
Luke 2:34 ܘܒ݂ܱܪܟ݂ ܐܢܘܢ ܫܡܥܘܢ ܘܐܡܱܪ ܠܡܱܪܝܱܡ ܐܡܗ ܗܐ ܗܢܐ ܣܻܝܡ ܠܡܱܦ݁ܘܠܬ݁ܐ ܘܠܱܩܝܡܐ ܕ݁ܣܱܓܻ݁ܝܐܐ ܒܻ݁ܐܝܣܪܝܠ ܘܠܐܬ݂ܐ ܕ݁ܚܪܝܢܐ
Luke 2:35 ܘܱܒ݂ܢܱܦ݂ܫܟ݂ܝ ܕ݁ܝܢ ܕܻ݁ܝܠܟ݂ܝ ܬ݁ܥܒܱ݁ܪ ܪܘܡܚܐ ܐܱܝܟ݂ ܕ݁ܢܬ݂ܓܱ݁ܠܝܢ ܡܱܚܫܒ݂ܬ݂ܐ ܕ݁ܠܒܱ݁ܘܬ݂ܐ ܕ݁ܣܱܓܻ݁ܝܐܐ
Luke 2:36 ܘܚܱܢܐ ܕ݁ܝܢ ܢܒ݂ܻܝܬ݂ܐ ܒܱ݁ܪܬ݂ܗ ܕܱ݁ܦ݂ܢܘܐܝܻܠ ܡܢ ܫܱܒ݂ܛܐ ܕ݁ܐܫܻܝܪ ܐܦ݂ ܗܻܝ ܩܱܫܻܝܫܱܬ݂ ܒ݁ܝܱܘܡܬ݂ܗ ܗ_ܘܬ݂ ܘܱܫܒ݂ܱܥ ܫܢܻܝܢ ܥܱܡ ܒܱ݁ܥܠܗ ܚܝܬ݂ ܡܢ ܒ݁ܬ݂ܘܠܘܬ݂ܗ
Luke 2:37 ܘܱܗܘܬ݂ ܐܱܪܡܱܠܬ݁ܐ ܐܱܝܟ݂ ܫܢܻܝܢ ܬ݁ܡܢܻܐܝܢ ܘܱܐܪܒܱ݁ܥ ܘܠܐ ܦ݁ܪܩܐ ܗ_ܘܬ݂ ܡܢ ܗܱܝܟ݁ܠܐ ܘܱܒ݂ܨܱܘܡܐ ܘܒ݂ܱܨܠܘܬ݂ܐ ܦ݁ܠܚܐ ܗ_ܘܬ݂ ܒܻ݁ܐܝܡܡܐ ܘܱܒ݂ܠܻܠܝܐ
Luke 2:38 ܘܐܦ݂ ܗܻܝ ܩܡܱܬ݂ ܒ݁ܗ ܒ݁ܫܥܬ݂ܐ ܘܱܐܘܕ݁ܝܱܬ݂ ܠܡܪܝܐ ܘܱܡܡܱܠܠܐ ܗ_ܘܬ݂ ܥܠܱܘܗ_ܝ ܥܱܡ ܟ݁ܠܢܫ ܕܱ݁ܡܣܱܟ݁ܐ ܗ_ܘܐ ܠܦ݂ܘܪܩܢܗ ܕ݁ܐܘܪܻܫܠܡ
Luke 2:39 ܘܟ݂ܱܕ݂ ܫܱܠܡܘ ܟ݁ܠ ܡܕ݁ܡ ܐܱܝܟ݂ ܕܱ݁ܒ݂ܢܡܘܣܐ ܕ݁ܡܪܝܐ ܗܦ݂ܱܟ݂ܘ ܠܱܓ݂ܠܻܝܠܐ ܠܢܨܪܱܬ݂ ܡܕ݂ܻܝܢ_ܬ݁ܗܘܢ
Luke 2:40 ܛܱܠܝܐ ܕ݁ܝܢ ܪܒ݂ܐ ܗ_ܘܐ ܘܡܬ݂ܚܱܝܱܠ ܒ݁ܪܘܚܐ ܘܡܬ݂ܡܱܠܐ ܚܟ݂ܡܬ݂ܐ ܘܛܱܝܒ݁ܘܬ݂ܐ ܕܱ݁ܐܠܗܐ ܐܻܝܬ݂ ܗ_ܘܬ݂ ܥܠܱܘܗ_ܝ
Luke 2:41 ܘܐ_ܢܫܱܘܗ_ܝ ܒ݁ܟ݂ܠ ܫܢܐ ܐܙܻܠ_ܝܢ ܗ_ܘܱܘ ܠܐܘܪܻܫܠܡ ܒ݁ܥܱܕ݂ܥܻܕ݂ܐ ܕ݁ܦ݂ܨܚܐ
Luke 2:42 ܘܟ݂ܱܕ݂ ܗܘܐ ܒܱ݁ܪ ܫܢܻܝܢ ܬܱ݁ܪܬܱ݁ܥܣܪܐ ܣܠܩܘ ܐܱܝܟܱ݁ܢܐ ܕܱ݁ܡܥܕ݂ܻܝܢ ܗ_ܘܱܘ ܠܥܱܕ݂ܥܻܕ݂ܐ
Luke 2:43 ܘܟ݂ܱܕ݂ ܫܠܡܘ ܝܱܘܡܬ݂ܐ ܗܦ݂ܱܟ݂ܘ ܠܗܘܢ ܝܫܘܥ ܕ݁ܝܢ ܛܱܠܝܐ ܦ݁ܫ ܠܗ ܒ݁ܐܘܪܻܫܠܡ ܘܝܱܘܣܦ݂ ܘܐܡܗ ܠܐ ܝܻܕ݂ܱܥܘ
Luke 2:44 ܣܒ݂ܪܻܝܢ ܗ_ܘܱܘ ܓ݁ܝܪ ܕ݁ܥܱܡ ܒ݁ܢܱܝ ܠܘܻܝܬ݂ܗܘܢ ܗ_ܘ ܘܟ݂ܱܕ݂ ܐܬ݂ܱܘ ܡܱܪܕ݁ܐ ܝܱܘܡܐ ܚܱܕ݂ ܒ݁ܥܱܐܘܗ_ܝ ܠܘܬ݂ ܐ_ܢܫܘܬ݂ܗܘܢ ܘܱܠܘܬ݂ ܡܱܢ ܕ݁ܝܕ݂ܱܥ ܠܗܘܢ
Luke 2:45 ܘܠܐ ܐܫܟ݁ܚܘܗ_ܝ ܘܱܗܦ݂ܱܟ݂ܘ ܠܗܘܢ ܬ݁ܘܒ݂ ܠܐܘܪܻܫܠܡ ܘܒ݂ܥܝܢ ܗ_ܘܱܘ ܠܗ
Luke 2:46 ܘܡܢ ܒ݁ܬ݂ܱܪ ܬ݁ܠܬ݂ܐ ܝܱܘܡܻܝܢ ܐܫܟ݁ܚܘܗ_ܝ ܒ݁ܗܱܝܟ݁ܠܐ ܟܱ݁ܕ݂ ܝܬ݂ܒ݂ ܡܨܥܱܬ݂ ܡܱܠܦ݂ܢܐ ܘܫܡܱܥ ܡܢܗܘܢ ܘܱܡܫܱܐܠ ܠܗܘܢ
Luke 2:47 ܘܬ݂ܱܡܻܝܗܻܝܢ ܗܘܱܘ ܟ݁ܠܗܘܢ ܐܱܝܠܝܢ ܕ݁ܫܡܥܻܝܢ ܗ_ܘܱܘ ܠܗ ܒ݁ܚܟ݂ܡܬ݂ܗ ܘܱܒ݂ܦ݂ܬ݂ܓ݂ܡܱܘܗ_ܝ
Luke 2:48 ܘܟ݂ܱܕ݂ ܚܙܱܐܘܗ_ܝ ܬ݁ܡܱܗܘ ܘܐܡܪܱܬ݂ ܠܗ ܐܡܗ ܒ݁ܪܝ ܠܡܢܐ ܥܒ݂ܱܕ݁ܬ݁ ܠܱܢ ܗܟ݂ܱܢܐ ܕ݁ܗܐ ܐܱܒ݂ܘܟ݂ ܘܐܢܐ ܒ݁ܛܘܪܦ݂ܐ ܣܱܓܻ݁ܝܐܐ ܒ݁ܥܝܢ ܗܘܱܝܢ ܠܟ݂
Luke 2:49 ܐܡܱܪ ܠܗܘܢ ܡܢܐ ܒ݁ܥܝܢ ܗܘܱܝܬ݁ܘܢ ܠܻܝ ܠܐ ܝܕ݂ܥܻܝܢ ܐܢ_ܬ݁ܘܢ ܕ݁ܒ݂ܝܬ݂ ܐܒ݂ܝ ܘܠܐ ܠܻܝ ܕ݁ܐܗܘܐ
Luke 2:50 ܗܢܘܢ ܕ݁ܝܢ ܠܐ ܐܫܬܱ݁ܘܕܱ݁ܥܘ ܠܡܠܬ݂ܐ ܕ݁ܐܡܱܪ ܠܗܘܢ
Luke 2:51 ܘܱܢܚܬ݂ ܥܱܡܗܘܢ ܘܐܬ݂ܐ ܠܢܨܪܱܬ݂ ܘܡܫܬܱ݁ܥܒܱ݁ܕ݂ ܗ_ܘܐ ܠܗܘܢ ܐܡܗ ܕ݁ܝܢ ܢܛܪܐ ܗ_ܘܬ݂ ܟ݁ܠܗܝܢ ܡܠܐ ܒ݁ܠܒ݁ܗ
Luke 2:52 ܝܫܘܥ ܕ݁ܝܢ ܪܒ݂ܐ ܗ_ܘܐ ܒ݁ܩܱܘܡܬ݂ܗ ܘܱܒ݂ܚܟ݂ܡܬ݂ܗ ܘܱܒ݂ܛܱܝܒ݁ܘܬ݂ܐ ܠܘܬ݂ ܐܱܠܗܐ ܘܱܒ݂ܢܱܝܢܫܐ
Luke 3:1 ܒܱ݁ܫܢܱܬ݂ ܚܱܡܫܱܥܣܪܐ ܕ݁ܝܢ ܕ݁ܡܱܠܟ݁ܘܬ݂ܗ ܕ݁ܛܻܝܒ݂ܪܻܝܘܣ ܩܣܱܪ ܒ݁ܗܻܓ݂ܡܢܘܬ݂ܐ ܕ݁ܦ݁ܢܛܻܝܘܣ-ܦܻ݁ܝܠܱܛܘܣ ܒܻ݁ܝܗܘܕ݂ ܟܱ݁ܕ݂ ܪܻܫܐ ܪܒ݂ܻܝܥܝܐ ܗܪܘܕ݂ܣ ܒܱ݁ܓ݂ܠܻܝܠܐ ܘܦ݂ܻܝܠܻܝܦ݁ܘܣ ܐܱܚܘܗ_ܝ ܪܻܫܐ ܪܒ݂ܻܝܥܝܐ ܒܻ݁ܐܝܛܘܪܻܝܱܐ ܘܒ݂ܱܐܬ݂ܪܐ ܕܱ݁ܛܪܱܟ݂ܘܢܐ ܘܠܘܣܱܢܻܝܱܐ ܪܻܫܐ ܪܒ݂ܻܝܥܝܐ ܕܱ݁ܐܒ݂ܻܝܠܻܝܢܐ
Luke 3:2 ܒ݁ܪܱܒ݁ܘܬ݂ ܟ݁ܗܢܘܬ݂ܐ ܕ݁ܚܱܢܢ ܘܱܕ݂ܩܱܝܦ݂ܐ ܗܘܬ݂ ܡܠܬ݂ܐ ܕܱ݁ܐܠܗܐ ܥܱܠ ܝܘܚܱܢܢ ܒܱ݁ܪ ܙܟ݂ܱܪܝܐ ܒ݁ܚܘܪܒ݁ܐ
Luke 3:3 ܘܐܬ݂ܐ ܒ݁ܟ݂ܠܗ ܐܱܬ݂ܪܐ ܕܱ݁ܚܕ݂ܪܱܝ ܝܘܪܕ݁ܢܢ ܟܱ݁ܕ݂ ܡܱܟ݂ܪܙ ܡܱܥܡܘܕ݂ܻܝܬ݂ܐ ܕܱ݁ܬ݂ܝܒ݂ܘܬ݂ܐ ܠܫܘܒ݂ܩܢܐ ܕܱ݁ܚܛܗܐ
Luke 3:4 ܐܱܝܟܱ݁ܢܐ ܕܱ݁ܟ݂ܬ݂ܻܝܒ݂ ܒܱ݁ܟ݂ܬ݂ܒ݂ܐ ܕ݁ܡܠܐ ܕ݁ܐܫܱܥܝܐ ܢܒ݂ܻܝܐ ܕ݁ܐܡܱܪ ܩܠܐ ܕ݁ܩܪܐ ܒ݁ܚܘܪܒ݁ܐ ܛܱܝܒ݂ܘ ܐܘܪܚܗ ܕ݁ܡܪܝܐ ܘܱܬ݂ܪܘܨܘ ܒܱ݁ܦ݂ܩܱܥܬ݂ܐ ܫܒ݂ܻܝܠܐ ܠܱܐܠܗܱܢ
Luke 3:5 ܟ݁ܠܗܘܢ ܢܱܚܠܐ ܢܬ݂ܡܠܘܢ ܘܟ݂ܠܗܘܢ ܛܘܪܐ ܘܪܡܬ݂ܐ ܢܬ݂ܡܱܟ݁ܟ݂ܘܢ ܘܢܗܘܐ ܥܱܪܡܐ ܠܫܱܦ݂ܝܐ ܘܱܐܬ݂ܪܐ ܥܱܣܩܐ ܠܱܦ݂ܩܱܥܬ݂ܐ
Luke 3:6 ܘܢܚܙܐ ܟ݁ܠ ܒ݁ܣܱܪ ܚܱܝܐ ܕܱ݁ܐܠܗܐ
Luke 3:7 ܘܐܡܱܪ ܗ_ܘܐ ܠܟ݂ܢܫܐ ܐܱܝܠܝܢ ܕ݁ܐܬ݂ܝܢ ܗ_ܘܱܘ ܠܘܬ݂ܗ ܠܡܥܡܱܕ݂ ܝܱܠܕ݁ܐ ܕ݁ܐܟ݂ܕ݂ܢܐ ܡܱܢܘ ܚܱܘܻܝܟ݂ܘܢ ܠܡܥܪܱܩ ܡܢ ܪܘܓ݂ܙܐ ܕܱ݁ܥܬ݂ܻܝܕ݂
Luke 3:8 ܥܒ݂ܕ݂ܘ ܗܟ݂ܻܝܠ ܦܻ݁ܐܪܐ ܕ݁ܫܘܝܢ ܠܱܬ݂ܝܒ݂ܘܬ݂ܐ ܘܠܐ ܬ݁ܫܱܪܘܢ ܠܡܻܐܡܱܪ ܒ݁ܢܱܦ݂ܫܟ݂ܘܢ ܕܱ݁ܐܒ݂ܐ ܐܻܝܬ݂ ܠܱܢ ܐܱܒ݂ܪܗܡ ܐܡܱܪ ܐ_ܢܐ ܠܟ݂ܘܢ ܓ݁ܝܪ ܕ݁ܡܢ ܗܠܝܢ ܟܻ݁ܐܦ݂ܐ ܡܫܟܱ݁ܚ ܐܱܠܗܐ ܠܱܡܩܡܘ ܒ݁ܢܱܝܐ ܠܱܐܒ݂ܪܗܡ
Luke 3:9 ܗܐ ܕ݁ܝܢ ܢܪܓ݂ܐ ܣܻܝܡ ܥܱܠ ܥܩܪܐ ܕܻ݁ܐܝܠܢܐ ܟ݁ܠ ܐܻܝܠܢܐ ܗܟ݂ܻܝܠ ܕ݁ܦ݂ܻܐܪܐ ܛܒ݂ܐ ܠܐ ܥܒ݂ܕ݂ ܡܬ݂ܦ݁ܣܩ ܘܱܒ݂ܢܘܪܐ ܢܦ݂ܠ
Luke 3:10 ܘܱܡܫܱܐܠܻܝܢ ܗ_ܘܱܘ ܠܗ ܟ݁ܢܫܐ ܘܐܡܪܻܝܢ ܡܢܐ ܗܟ݂ܻܝܠ ܢܥܒ݁ܕ݂
Luke 3:11 ܥܢܐ ܘܐܡܱܪ ܠܗܘܢ ܡܱܢ ܕܻ݁ܐܝܬ݂ ܠܗ ܬܱ݁ܪܬ݁ܝܢ ܟ݁ܘܬܻ݁ܝܢܝܢ ܢܬ݁ܠ ܠܡܱܢ ܕ݁ܠܱܝܬ݁ ܠܗ ܘܡܱܢ ܕܻ݁ܐܝܬ݂ ܠܗ ܣܱܝܒ݁ܪܬ݁ܐ ܗܟ݂ܱܢܐ ܢܥܒ݁ܕ݂
Luke 3:12 ܘܐܬ݂ܱܘ ܐܦ݂ ܡܟ݂ܣܐ ܠܡܥܡܱܕ݂ ܘܐܡܪܻܝܢ ܠܗ ܡܱܠܦ݂ܢܐ ܡܢܐ ܢܥܒ݁ܕ݂
Luke 3:13 ܗܘ ܕ݁ܝܢ ܐܡܱܪ ܠܗܘܢ ܠܐ ܬ݁ܬ݂ܒ݁ܥܘܢ ܡܕ݁ܡ ܝܱܬܻ݁ܝܪ ܥܱܠ ܡܐ ܕܱ݁ܦ݂ܩܻܝܕ݂ ܠܟ݂ܘܢ ܠܡܬ݂ܒܱ݁ܥ
Luke 3:14 ܘܱܡܫܱܐܠܻܝܢ ܗ_ܘܱܘ ܠܗ ܦ݁ܠܚܱܝ ܐܣܛܪܱܛܻܝܱܐ ܘܐܡܪܻܝܢ ܡܢܐ ܢܥܒ݁ܕ݂ ܐܦ݂ ܚܢܱܢ ܐܡܱܪ ܠܗܘܢ ܠܐ ܒ݁ܐ_ܢܫ ܬ݁ܬ݁ܛܱܓ݁ܪܘܢ ܘܱܠܐ_ܢܫ ܠܐ ܬ݁ܥܫܩܘܢ ܘܢܣܦ݁ܩܢ ܠܟ݂ܘܢ ܐܦ݂ܣܘܢܝܬ݂ܟ݂ܘܢ
Luke 3:15 ܟܱ݁ܕ݂ ܕ݁ܝܢ ܡܱܣܒܱ݁ܪ ܗ_ܘܐ ܥܱܡܐ ܥܱܠ ܝܘܚܱܢܢ ܘܟ݂ܠܗܘܢ ܡܬ݂ܚܱܫܒ݂ܻܝܢ ܗ_ܘܱܘ ܒ݁ܠܒ݁ܗܘܢ ܕ݁ܕ݂ܱܠܡܐ ܗܘܝܘ ܡܫܻܝܚܐ
Luke 3:16 ܥܢܐ ܝܘܚܱܢܢ ܘܐܡܱܪ ܠܗܘܢ ܐܢܐ ܗܐ ܡܱܥܡܕ݂ ܐ_ܢܐ ܠܟ݂ܘܢ ܒ݁ܡܱܝܐ ܐܬ݂ܐ ܕ݁ܝܢ ܗܱܘ ܕ݁ܚܱܝܠܬ݂ܢ ܡܢܝ ܗܱܘ ܕ݁ܠܐ ܫܘܐ ܐ_ܢܐ ܕ݁ܐܫܪܐ ܥܱܪܩܐ ܕܱ݁ܡܣܢܱܘܗ_ܝ ܗܘ ܢܱܥܡܕ݂ܟ݂ܘܢ ܒ݁ܪܘܚܐ ܕ݁ܩܘܕ݂ܫܐ ܘܱܒ݂ܢܘܪܐ
Luke 3:17 ܗܱܘ ܕܱ݁ܐܚܻܝܕ݂ ܪܱܦ݂ܫܐ ܒܻ݁ܐܝܕ݂ܗ ܘܱܡܕ݂ܱܟ݁ܐ ܐܕ݁ܪܱܘܗ_ܝ ܘܚܛܐ ܟ݁ܢܫ ܠܱܐܘܨܪܱܘܗ_ܝ ܘܬ݂ܒ݂ܢܐ ܢܱܘܩܕ݂ ܒ݁ܢܘܪܐ ܕ݁ܠܐ ܕ݁ܥܟ݁ܐ
Luke 3:18 ܐܦ݂ ܐ_ܚܪܢܝܬ݂ܐ ܕ݁ܝܢ ܣܱܓܻ݁ܝܐܬ݂ܐ ܡܱܠܦ݂ ܗ_ܘܐ ܘܱܡܣܱܒܱ݁ܪ ܠܥܱܡܐ
Luke 3:19 ܗܪܘܕ݂ܣ ܕ݁ܝܢ ܛܛܪܱܪܟ݂ܱܐ ܡܛܠ ܕ݁ܡܬ݂ܟ݁ܣܣ ܗ_ܘܐ ܡܢ ܝܘܚܱܢܢ ܥܱܠ ܗܪܘܕ݂ܻܝܱܐ ܐܱܢ_ܬܱ݁ܬ݂ ܦ݂ܻܝܠܻܝܦ݁ܘܣ ܐܱܚܘܗ_ܝ ܘܥܱܠ ܟ݁ܠܗܝܢ ܒܻ݁ܝܫܬ݂ܐ ܕ݁ܥܒ݂ܕ݂ ܗ_ܘܐ
Luke 3:20 ܐܱܘܣܦ݂ ܐܦ݂ ܗܕ݂ܐ ܥܱܠ ܟ݁ܠܗܝܢ ܘܚܱܒ݂ܫܗ ܠܝܘܚܱܢܢ ܒ݁ܝܬ݂ ܐܱܣܻܝܪܐ
Luke 3:21 ܗܘܐ ܕ݁ܝܢ ܟܱ݁ܕ݂ ܥܡܱܕ݂ ܟ݁ܠܗ ܥܱܡܐ ܘܐܦ݂ ܝܫܘܥ ܥܡܱܕ݂ ܘܟ݂ܱܕ݂ ܡܨܱܠܐ ܐܬ݂ܦ݁ܬ݂ܱܚܘ ܫܡܱܝܐ
Luke 3:22 ܘܢܚܬܱ݁ܬ݂ ܪܘܚܐ ܕ݁ܩܘܕ݂ܫܐ ܥܠܱܘܗ_ܝ ܒܱ݁ܕ݂ܡܘܬ݂ ܓ݁ܘܫܡܐ ܕ݁ܝܱܘܢܐ ܘܩܠܐ ܗܘܐ ܡܢ ܫܡܱܝܐ ܕ݁ܐܡܱܪ ܐܱܢ_ܬ݁ ܗ_ܘ ܒ݁ܪܝ ܚܱܒܻ݁ܝܒ݂ܐ ܕ݁ܒ݂ܟ݂ ܐܨܛܒ݂ܻܝܬ݂
Luke 3:23 ܗܘ ܕ݁ܝܢ ܝܫܘܥ ܐܻܝܬ݂ܱܘܗ_ܝ ܗ_ܘܐ ܐܱܝܟ݂ ܒܱ݁ܪ ܫܢܻܝܢ ܬ݁ܠܬ݂ܻܝܢ ܘܡܣܬ݁ܒ݂ܱܪ ܗ_ܘܐ ܒܱ݁ܪ ܝܱܘܣܦ݂ ܒܱ݁ܪ ܗܠܻܝ
Luke 3:24 ܒܱ݁ܪ ܡܱܛܬ݂ܱܬ݂ ܒܱ݁ܪ ܠܘܻܝ ܒܱ݁ܪ ܡܠܟܻ݁ܝ ܒܱ݁ܪ ܝܱܐܢܻܝ ܒܱ݁ܪ ܝܱܘܣܦ݂
Luke 3:25 ܒܱ݁ܪ ܡܱܬ݁ܬ݂ܱܐ ܒܱ݁ܪ ܥܱܡܘܨ ܒܱ݁ܪ ܢܱܚܘܡ ܒܱ݁ܪ ܚܣܠܻܝ ܒܱ݁ܪ ܢܱܓܻ݁ܝ
Luke 3:26 ܒܱ݁ܪ ܡܐܱܬ݂ ܒܱ݁ܪ ܡܱܛܱܬ݂ ܒܱ݁ܪ ܫܱܡܥܻܝ ܒܱ݁ܪ ܝܱܘܣܦ݂ ܒܱ݁ܪ ܝܻܗܘܕ݂ܐ
Luke 3:27 ܒܱ݁ܪ ܝܘܚܱܢܢ ܒܱ݁ܪ ܪܣܐ ܒܱ݁ܪ ܙܘܪܒ݁ܒ݂ܠ ܒܱ݁ܪ ܫܠܱܬ݂ܻܐܝܠ ܒܱ݁ܪ ܢܻܪܻܝ
Luke 3:28 ܒܱ݁ܪ ܡܠܟܻ݁ܝ ܒܱ݁ܪ ܐܱܕܻ݁ܝ ܒܱ݁ܪ ܩܘܣܱܡ ܒܱ݁ܪ ܐܠܡܘܕ݂ܕ݂ ܒܱ݁ܪ ܥܻܝܪ
Luke 3:29 ܒܱ݁ܪ ܝܘܣܻܐ ܒܱ݁ܪ ܐܠܻܝܥܙܪ ܒܱ݁ܪ ܝܘܪܱܡ ܒܱ݁ܪ ܡܱܬ݂ܻܝܬ݂ܐ ܒܱ݁ܪ ܠܘܻܝ
Luke 3:30 ܒܱ݁ܪ ܫܡܥܘܢ ܒܱ݁ܪ ܝܻܗܘܕ݂ܐ ܒܱ݁ܪ ܝܱܘܣܦ݂ ܒܱ݁ܪ ܝܘܢܡ ܒܱ݁ܪ ܐܠܻܝܱܩܻܝܡ
Luke 3:31 ܒܱ݁ܪ ܡܱܠܝܐ ܒܱ݁ܪ ܡܱܐܢܻܝ ܒܱ݁ܪ ܡܱܛܬ݂ܐ ܒܱ݁ܪ ܢܬ݂ܢ ܒܱ݁ܪ ܕܱ݁ܘܻܝܕ݂
Luke 3:32 ܒܱ݁ܪ ܐܻܝܫܱܝ ܒܱ݁ܪ ܥܘܒ݂ܻܝܕ݂ ܒܱ݁ܪ ܒ݁ܥܙ ܒܱ݁ܪ ܣܱܠܡܘܢ ܒܱ݁ܪ ܢܱܚܫܘܢ
Luke 3:33 ܒܱ݁ܪ ܥܱܡܻܝܢܕ݂ܒ݂ ܒܱ݁ܪ ܐܪܡ ܒܱ݁ܪ ܚܨܪܘܢ ܒܱ݁ܪ ܦܱ݁ܪܨ ܒܱ݁ܪ ܝܻܗܘܕ݂ܐ
Luke 3:34 ܒܱ݁ܪ ܝܱܥܩܘܒ݂ ܒܱ݁ܪ ܐܻܝܣܚܩ ܒܱ݁ܪ ܐܱܒ݂ܪܗܡ ܒܱ݁ܪ ܬܱ݁ܪܱܚ ܒܱ݁ܪ ܢܚܘܪ
Luke 3:35 ܒܱ݁ܪ ܣܪܘܓ݂ ܒܱ݁ܪ ܐܱܪܥܘ ܒܱ݁ܪ ܦ݁ܠܓ݂ ܒܱ݁ܪ ܥܒ݂ܪ ܒܱ݁ܪ ܫܠܚ
Luke 3:36 ܒܱ݁ܪ ܩܱܝܢܱܢ ܒܱ݁ܪ ܐܱܪܦ݂ܱܟ݂ܫܪ ܒܱ݁ܪ ܫܻܝܡ ܒܱ݁ܪ ܢܘܚ ܒܱ݁ܪ ܠܱܡܟ݂
Luke 3:37 ܒܱ݁ܪ ܡܱܬ݂ܘܫܠܱܚ ܒܱ݁ܪ ܚܢܘܟ݂ ܒܱ݁ܪ ܝܱܪܕ݁ ܒܱ݁ܪ ܡܱܗܠܠܐܝܠ ܒܱ݁ܪ ܩܱܝܢܱܢ
Luke 3:38 ܒܱ݁ܪ ܐܱܢܘܫ ܒܱ݁ܪ ܫܻܝܬ݂ ܒܱ݁ܪ ܐܕ݂ܡ ܕ݁ܡܢ ܐܱܠܗܐ
Luke 4:1 ܝܫܘܥ ܕ݁ܝܢ ܟܱ݁ܕ݂ ܡܠܐ ܪܘܚܐ ܕ݁ܩܘܕ݂ܫܐ ܗܦ݂ܱܟ݂ ܡܢ ܝܘܪܕ݁ܢܢ ܘܱܕ݂ܒ݂ܱܪܬ݂ܗ ܪܘܚܐ ܠܚܘܪܒ݁ܐ
Luke 4:2 ܝܱܘܡܬ݂ܐ ܐܱܪܒ݁ܥܻܝܢ ܕ݁ܢܬ݂ܢܱܣܐ ܡܢ ܐܟ݂ܠܩܱܪܨܐ ܘܠܐ ܠܥܣ ܡܕ݁ܡ ܒ݁ܗܢܘܢ ܝܱܘܡܬ݂ܐ ܘܟ݂ܱܕ݂ ܫܱܠܡ ܐܢܘܢ ܠܚܱܪܬ݂ܐ ܟ݁ܦ݂ܢ
Luke 4:3 ܘܐܡܱܪ ܠܗ ܐܟ݂ܠܩܱܪܨܐ ܐܢ ܒ݁ܪܗ ܐܱܢ_ܬ݁ ܕܱ݁ܐܠܗܐ ܐܡܱܪ ܠܟ݂ܻܐܦ݂ܐ ܗܕ݂ܐ ܕ݁ܬ݂ܗܘܐ ܠܱܚܡܐ
Luke 4:4 ܥܢܐ ܝܫܘܥ ܘܐܡܱܪ ܠܗ ܟ݁ܬ݂ܻܝܒ݂ ܗ_ܘ ܕ݁ܠܐ ܗ_ܘܐ ܒ݁ܠܱܚܡܐ ܒܱ݁ܠܚܘܕ݂ ܚܝܐ ܒܱ݁ܪܢܫܐ ܐܠܐ ܒ݁ܟ݂ܠ ܦ݁ܬ݂ܓ݂ܡ ܕܱ݁ܐܠܗܐ
Luke 4:5 ܘܱܐܣܩܗ ܣܛܢܐ ܠܛܘܪܐ ܪܡܐ ܘܚܱܘܝܗ ܟ݁ܠܗܝܢ ܡܱܠܟ݁ܘܬ݂ܐ ܕܱ݁ܐܪܥܐ ܒ݁ܥܕ݁ܢܐ ܙܥܘܪܐ
Luke 4:6 ܘܐܡܱܪ ܠܗ ܐܟ݂ܠܩܱܪܨܐ ܠܟ݂ ܐܬ݁ܠ ܫܘܠܛܢܐ ܗܢܐ ܟ݁ܠܗ ܘܫܘܒ݂ܚܗ ܕ݁ܠܻܝ ܡܱܫܠܱܡ ܘܱܠܡܱܢ ܕ݁ܐܨܒ݁ܐ ܝܗܒ݂ ܐ_ܢܐ ܠܗ
Luke 4:7 ܐܢ ܗܟ݂ܻܝܠ ܬ݁ܣܓ݁ܘܕ݂ ܩܕ݂ܡܱܝ ܕܻ݁ܝܠܟ݂ ܢܗܘܐ ܟ݁ܠܗ
Luke 4:8 ܥܢܐ ܝܫܘܥ ܘܐܡܱܪ ܠܗ ܟ݁ܬ݂ܻܝܒ݂ ܗ_ܘ ܕܱ݁ܠܡܪܝܐ ܐܱܠܗܟ݂ ܬ݁ܣܓ݁ܘܕ݂ ܘܠܗ ܒܱ݁ܠܚܘܕ݂ܱܘܗ_ܝ ܬ݁ܦ݂ܠܘܚ
Luke 4:9 ܘܱܐܝܬ݁ܝܗ ܠܐܘܪܻܫܠܡ ܘܱܐܩܻܝܡܗ ܥܱܠ ܟ݁ܢܦ݂ܐ ܕ݁ܗܱܝܟ݁ܠܐ ܘܐܡܱܪ ܠܗ ܐܢ ܒ݁ܪܗ ܐܱܢ_ܬ݁ ܕܱ݁ܐܠܗܐ ܐܱܪܡܐ ܢܱܦ݂ܫܟ݂ ܡܟ݁ܐ ܠܬ݂ܱܚܬ݁
Luke 4:10 ܟ݁ܬ݂ܻܝܒ݂ ܓ݁ܝܪ ܕܱ݁ܠܡܱܠܱܐܟ݂ܱܘܗ_ܝ ܢܦ݂ܱܩܕ݂ ܥܠܱܝܟ݁ ܕܱ݁ܢܢܱܛܪܘܢܟ݂
Luke 4:11 ܘܥܱܠ ܕ݁ܪܥܱܝܗܘܢ ܢܫܩܠܘܢܟ݂ ܕ݁ܠܐ ܬ݁ܬ݁ܩܠ ܪܓ݂ܠܟ݂ ܒ݁ܟ݂ܻܐܦ݂ܐ
Luke 4:12 ܥܢܐ ܕ݁ܝܢ ܝܫܘܥ ܘܐܡܱܪ ܠܗ ܐܱܡܻܝܪ ܗ_ܘ ܕ݁ܠܐ ܬ݁ܢܱܣܐ ܠܡܪܝܐ ܐܱܠܗܟ݂
Luke 4:13 ܘܟ݂ܱܕ݂ ܫܱܠܡ ܐܟ݂ܠܩܱܪܨܐ ܟ݁ܠܗܘܢ ܢܣܝܘܢܱܘܗ_ܝ ܦ݁ܪܱܩ ܡܢ ܠܘܬ݂ܗ ܥܱܕ݂ ܙܱܒ݂ܢܐ
Luke 4:14 ܘܱܗܦ݂ܱܟ݂ ܝܫܘܥ ܒ݁ܚܱܝܠܐ ܕ݁ܪܘܚܐ ܠܱܓ݂ܠܻܝܠܐ ܘܱܢܦ݂ܱܩ ܥܠܱܘܗ_ܝ ܛܒ݁ܐ ܒ݁ܟ݂ܠܗ ܐܱܬ݂ܪܐ ܕܱ݁ܚܕ݂ܪܱܝܗܘܢ
Luke 4:15 ܘܗܘ ܡܱܠܦ݂ ܗ_ܘܐ ܒܱ݁ܟ݂ܢܘܫܬ݂ܗܘܢ ܘܡܫܬܱ݁ܒܱ݁ܚ ܗ_ܘܐ ܡܢ ܟ݁ܠ ܐ_ܢܫ
Luke 4:16 ܘܐܬ݂ܐ ܠܢܨܪܱܬ݂ ܐܱܝܟ݁ܐ ܕ݁ܐܬ݂ܪܱܒܻ݁ܝ ܘܥܱܠ ܐܱܝܟܱ݁ܢܐ ܕܱ݁ܡܥܕ݂ ܗ_ܘܐ ܠܱܟ݂ܢܘܫܬ݁ܐ ܒ݁ܝܱܘܡܐ ܕ݁ܫܱܒ݁ܬ݂ܐ ܘܩܡ ܠܡܩܪܐ
Luke 4:17 ܘܐܬ݂ܻܝܗܒ݂ ܠܗ ܣܦ݂ܪܐ ܕ݁ܐܫܱܥܝܐ ܢܒ݂ܻܝܐ ܘܱܦ݂ܬ݂ܱܚ ܝܫܘܥ ܣܦ݂ܪܐ ܘܐܫܟܱ݁ܚ ܕ݁ܘܟ݁ܬ݂ܐ ܐܱܝܟ݁ܐ ܕܱ݁ܟ݂ܬ݂ܻܝܒ݂
Luke 4:18 ܪܘܚܗ ܕ݁ܡܪܝܐ ܥܠܱܝ ܘܡܛܠ ܗܕ݂ܐ ܡܱܫܚܱܢܝ ܠܱܡܣܱܒ݁ܪܘ ܠܡܣܟܻ݁ܢܐ ܘܫܱܠܚܱܢܝ ܠܡܱܐܣܝܘ ܠܱܬ݂ܒ݂ܻܝܪܱܝ ܠܒ݁ܐ ܘܱܠܡܱܟ݂ܪܙܘ ܠܱܫܒ݂ܱܝܐ ܫܘܒ݂ܩܢܐ ܘܠܱܥܘܻܝܪܐ ܚܙܝܐ ܘܠܱܡܫܱܪܪܘ ܠܱܬ݂ܒ݂ܻܝܪܐ ܒ݁ܫܘܒ݂ܩܢܐ
Luke 4:19 ܘܱܠܡܱܟ݂ܪܙܘ ܫܱܢ_ܬ݁ܐ ܡܩܱܒܱ݁ܠܬ݁ܐ ܠܡܪܝܐ
Luke 4:20 ܘܱܟ݂ܪܱܟ݂ ܣܦ݂ܪܐ ܘܝܱܗܒ݁ܗ ܠܱܡܫܱܡܫܢܐ ܘܐܙܱܠ ܝܻܬ݂ܒ݂ ܟ݁ܠܗܘܢ ܕ݁ܝܢ ܕ݁ܒ݂ܱܟ݂ܢܘܫܬ݁ܐ ܥܱܝܢܱܝܗܘܢ ܚܝܪܢ ܗ_ܘܱܝ ܒ݁ܗ
Luke 4:21 ܘܫܱܪܻܝ ܠܡܻܐܡܱܪ ܠܘܬ݂ܗܘܢ ܕ݁ܝܱܘܡܢܐ ܐܫܬܱ݁ܠܱܡ ܟ݁ܬ݂ܒ݂ܐ ܗܢܐ ܒ݁ܐܕ݂ܢܱܝܟ݁ܘܢ
Luke 4:22 ܘܣܗܕܻ݁ܝܢ ܗܘܱܘ ܠܗ ܟ݁ܠܗܘܢ ܘܡܬ݁ܕܱ݁ܡܪܻܝܢ ܗ_ܘܱܘ ܒ݁ܡܠܐ ܕ݁ܛܱܝܒ݁ܘܬ݂ܐ ܕ݁ܢܦ݂ܩܢ ܗ_ܘܱܝ ܡܢ ܦ݁ܘܡܗ ܘܐܡܪܻܝܢ ܗ_ܘܱܘ ܠܐ ܗ_ܘܐ ܗܢܐ ܒܱ݁ܪ ܝܱܘܣܦ݂
Luke 4:23 ܐܡܱܪ ܠܗܘܢ ܝܫܘܥ ܟ݁ܒ݂ܱܪ ܬܻ݁ܐܡܪܘܢ ܠܻܝ ܡܱܬ݂ܠܐ ܗܢܐ ܐܣܝܐ ܐܱܣܐ ܢܱܦ݂ܫܟ݂ ܘܟ݂ܠ ܕܱ݁ܫܡܱܥܢ ܕܱ݁ܥܒ݂ܱܕ݁ܬ݁ ܒܱ݁ܟ݂ܦ݂ܱܪܢܱܚܘܡ ܥܒ݂ܕ݂ ܐܦ݂ ܗܪܟ݁ܐ ܒܱ݁ܡܕ݂ܻܝܢ_ܬ݁ܟ݂
Luke 4:24 ܗ_ܘ ܕ݁ܝܢ ܐܡܱܪ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܠܱܝܬ݁ ܢܒ݂ܻܝܐ ܕ݁ܡܬ݂ܩܱܒܱ݁ܠ ܒܱ݁ܡܕ݂ܻܝܢ_ܬ݁ܗ
Luke 4:25 ܫܪܪܐ ܓ݁ܝܪ ܐܡܱܪ ܐ_ܢܐ ܠܟ݂ܘܢ ܕ݁ܣܱܓܻ݁ܝ ܐܱܪܡܠܬ݂ܐ ܐܻܝܬ݂ ܗ_ܘܱܝ ܒܻ݁ܐܝܣܪܝܠ ܒ݁ܝܱܘܡܱܝ ܐܻܠܻܝܐ ܢܒ݂ܻܝܐ ܟܱ݁ܕ݂ ܐܬ݁ܬ݁ܚܕ݂ܘ ܫܡܱܝܐ ܫܢܻܝܢ ܬ݁ܠܬ݂ ܘܝܱܪܚܐ ܫܬ݁ܐ ܘܱܗܘܐ ܟܱ݁ܦ݂ܢܐ ܪܱܒ݁ܐ ܒ݁ܟ݂ܠܗ ܐܱܪܥܐ
Luke 4:26 ܘܱܠܘܬ݂ ܚܕ݂ܐ ܡܢܗܝܢ ܠܐ ܐܫܬܱ݁ܕܱ݁ܪ ܐܻܠܻܝܐ ܐܠܐ ܠܨܱܪܦܱ݁ܬ݂ ܕ݁ܨܱܝܕ݁ܢ ܠܘܬ݂ ܐܱܢ_ܬ݁ܬ݂ܐ ܐܱܪܡܱܠܬ݁ܐ
Luke 4:27 ܘܣܱܓܻ݁ܝܐܐ ܓܱ݁ܪܒ݁ܐ ܐܻܝܬ݂ ܗ_ܘܱܘ ܒ݁ܝܬ݂ ܐܻܝܣܪܝܠ ܒ݁ܝܱܘܡܱܝ ܐܠܻܝܫܱܥ ܢܒ݂ܻܝܐ ܘܚܱܕ݂ ܡܢܗܘܢ ܠܐ ܐܬ݁ܕܱ݁ܟܻ݁ܝ ܐܠܐ ܐܢ ܢܱܥܡܢ ܐܱܪܡܝܐ
Luke 4:28 ܘܟ݂ܱܕ݂ ܫܡܱܥܘ ܗܠܝܢ ܗܢܘܢ ܕ݁ܒ݂ܱܟ݂ܢܘܫܬ݁ܐ ܐܬ݂ܡܠܻܝܘ ܚܡܬ݁ܐ ܟ݁ܠܗܘܢ
Luke 4:29 ܘܩܡܘ ܐܱܦ݁ܩܘܗ_ܝ ܠܒ݂ܱܪ ܡܢ ܡܕ݂ܻܝܢ_ܬ݁ܐ ܘܱܐܝܬ݁ܝܘܗ_ܝ ܥܕ݂ܱܡܐ ܠܱܓ݂ܒ݂ܻܝܢܐ ܕ݁ܛܘܪܐ ܗܱܘ ܕܱ݁ܡܕ݂ܻܝܢ_ܬ݁ܗܘܢ ܒܱ݁ܢܝܐ ܗ_ܘܬ݂ ܥܠܱܘܗ_ܝ ܕ݁ܢܫܕ݁ܘܢܝܗ_ܝ ܡܢ ܫܩܻܝܦ݂ܐ
Luke 4:30 ܗܘ ܕ݁ܝܢ ܥܒ݂ܱܪ ܒܱ݁ܝܢܬ݂ܗܘܢ ܘܐܙܱܠ
Luke 4:31 ܘܱܢܚܬ݂ ܠܱܟ݂ܦ݂ܱܪܢܱܚܘܡ ܡܕ݂ܻܝܢ_ܬ݁ܐ ܕܱ݁ܓ݂ܠܻܝܠܐ ܘܡܱܠܦ݂ ܗ_ܘܐ ܠܗܘܢ ܒ݁ܫܱܒ݁ܐ
Luke 4:32 ܘܬ݂ܱܡܻܝܗܻܝܢ ܗܘܱܘ ܒ݁ܝܘܠܦ݁ܢܗ ܕܱ݁ܡܫܱܠܛܐ ܗ_ܘܬ݂ ܡܠܬ݂ܗ
Luke 4:33 ܘܻܐܝܬ݂ ܗ_ܘܐ ܒܱ݁ܟ݂ܢܘܫܬ݁ܐ ܓܱ݁ܒ݂ܪܐ ܕܻ݁ܐܝܬ݂ ܗ_ܘܐ ܒ݁ܗ ܪܘܚܐ ܕ݁ܫܻܐܕ݂ܐ ܛܱܢܦ݂ܐ ܘܱܙܥܱܩ ܒ݁ܩܠܐ ܪܡܐ
Luke 4:34 ܘܐܡܱܪ ܫܒ݂ܘܩܱܝܢܝ ܡܐ ܠܱܢ ܘܠܟ݂ ܝܫܘܥ ܢܨܪܝܐ ܐܬ݂ܱܝܬ݁ ܠܡܱܘܒ݁ܕ݂ܘܬ݂ܱܢ ܝܕ݂ܱܥ ܐ_ܢܐ ܠܟ݂ ܡܱܢ ܐܱܢ_ܬ݁ ܩܱܕܻ݁ܝܫܗ ܕܱ݁ܐܠܗܐ
Luke 4:35 ܘܱܟ݂ܐܐ ܒ݁ܗ ܝܫܘܥ ܘܐܡܱܪ ܣܟ݂ܘܪ ܦ݁ܘܡܟ݂ ܘܦ݂ܘܩ ܡܢܗ ܘܱܫܕ݂ܝܗ_ܝ ܫܻܐܕ݂ܐ ܒܱ݁ܡܨܱܥܬ݂ܐ ܘܱܢܦ݂ܱܩ ܡܢܗ ܟܱ݁ܕ݂ ܠܐ ܣܪܱܚ ܒ݁ܗ ܡܕ݁ܡ
Luke 4:36 ܘܬ݂ܡܗܐ ܪܱܒ݁ܐ ܐܚܱܕ݂ ܠܟ݂ܠܢܫ ܘܱܡܡܱܠܠܻܝܢ ܗ_ܘܱܘ ܥܱܡ ܚܕ݂ܕ݂ܐ ܘܐܡܪܻܝܢ ܡܢܐ ܗ_ܝ ܟܱ݁ܝ ܡܠܬ݂ܐ ܗܕ݂ܐ ܕܱ݁ܒ݂ܫܘܠܛܢܐ ܘܱܒ݂ܚܱܝܠܐ ܦ݁ܩܕ݁ܐ ܠܪܘܚܐ ܛܱܢܦ݂ܬ݂ܐ ܘܢܦ݂ܩܢ
Luke 4:37 ܘܱܢܦ݂ܱܩ ܥܠܱܘܗ_ܝ ܛܒ݁ܐ ܒ݁ܟ݂ܠܗ ܐܱܬ݂ܪܐ ܕܱ݁ܚܕ݂ܪܱܝܗܘܢ
Luke 4:38 ܘܟ݂ܱܕ݂ ܢܦ݂ܱܩ ܝܫܘܥ ܡܢ ܟ݁ܢܘܫܬ݁ܐ ܥܱܠ ܠܒ݂ܱܝܬ݁ܗ ܕ݁ܫܡܥܘܢ ܘܱܚܡܬ݂ܗ ܕ݁ܫܡܥܘܢ ܐܱܠܻܝܨܐ ܗ_ܘܬ݂ ܒ݁ܐܫܬ݂ܐ ܪܱܒ݁ܬ݂ܐ ܘܱܒ݂ܥܱܘ ܡܢܗ ܡܛܠܬ݂ܗ
Luke 4:39 ܘܩܡ ܠܥܠ ܡܢܗ ܘܱܟ݂ܐܐ ܒ݁ܐܫܬ݂ܗ ܘܱܫܒ݂ܱܩܬ݂ܗ ܘܡܚܕ݂ܐ ܩܡܱܬ݂ ܘܱܡܫܱܡܫܐ ܗ_ܘܬ݂ ܠܗܘܢ
Luke 4:40 ܡܱܥܪܒ݂ܱܝ ܫܡܫܐ ܕ݁ܝܢ ܟ݁ܠܗܘܢ ܐܱܝܠܝܢ ܕܻ݁ܐܝܬ݂ ܗ_ܘܐ ܠܗܘܢ ܟ݁ܪܻܝܗܐ ܕܱ݁ܟ݂ܪܻܝܗܻܝܢ ܒ݁ܟ݂ܘܪܗܢܐ ܡܫܱܚܠܦ݂ܐ ܐܱܝܬܻ݁ܝܘ ܐܢܘܢ ܠܘܬ݂ܗ ܗܘ ܕ݁ܝܢ ܥܱܠ ܚܱܕ݂ ܚܱܕ݂ ܡܢܗܘܢ ܐܻܝܕ݂ܗ ܣܐܡ ܗ_ܘܐ ܘܡܱܐܣܐ ܗ_ܘܐ ܠܗܘܢ
Luke 4:41 ܘܢܦ݂ܩܻܝܢ ܗ_ܘܱܘ ܐܦ݂ ܫܻܐܕ݂ܐ ܡܢ ܣܱܓܻ݁ܝܐܐ ܟܱ݁ܕ݂ ܡܱܙܥܩܻܝܢ ܘܐܡܪܻܝܢ ܕܱ݁ܐܢ_ܬ݁ ܗ_ܘ ܡܫܻܝܚܐ ܒ݁ܪܗ ܕܱ݁ܐܠܗܐ ܘܟ݂ܐܐ ܗ_ܘܐ ܒ݁ܗܘܢ ܘܠܐ ܫܒ݂ܩ ܗ_ܘܐ ܠܗܘܢ ܕ݁ܢܻܐܡܪܘܢ ܕ݁ܝܕ݂ܥܻܝܢ ܕ݁ܗܘܝܘ ܡܫܻܝܚܐ
Luke 4:42 ܘܱܠܨܱܦ݂ܪܗ ܕ݁ܝܱܘܡܐ ܢܦ݂ܱܩ ܐܙܱܠ ܠܗ ܠܱܐܬ݂ܪܐ ܚܘܪܒ݁ܐ ܘܟ݂ܢܫܐ ܒ݁ܥܝܢ ܗ_ܘܱܘ ܠܗ ܘܐܬ݂ܱܘ ܥܕ݂ܱܡܐ ܠܘܬ݂ܗ ܘܱܐܚܕ݁ܘܗ_ܝ ܕ݁ܠܐ ܢܻܐܙܱܠ ܠܗ ܡܢ ܠܘܬ݂ܗܘܢ
Luke 4:43 ܗܘ ܕ݁ܝܢ ܝܫܘܥ ܐܡܱܪ ܠܗܘܢ ܕ݁ܐܦ݂ ܠܱܡܕ݂ܻܝܢܬ݂ܐ ܐ_ܚܪܢܝܬ݂ܐ ܘܠܐ ܠܻܝ ܠܱܡܣܱܒ݁ܪܘ ܡܱܠܟ݁ܘܬ݂ܗ ܕܱ݁ܐܠܗܐ ܕ݁ܥܱܠ ܗܕ݂ܐ ܗ_ܘ ܐܫܬܱ݁ܕ݁ܪܬ݂
Luke 4:44 ܘܗܘ ܡܱܟ݂ܪܙ ܗ_ܘܐ ܒܱ݁ܟ݂ܢܘܫܬ݂ܐ ܕܱ݁ܓ݂ܠܻܝܠܐ
Luke 5:1 ܗܘܐ ܕ݁ܝܢ ܟܱ݁ܕ݂ ܟ݁ܢܱܫ ܥܠܱܘܗ_ܝ ܟ݁ܢܫܐ ܠܡܫܡܱܥ ܡܠܬ݂ܐ ܕܱ݁ܐܠܗܐ ܘܗܘ ܩܐܡ ܗ_ܘܐ ܥܱܠ ܝܱܕ݂ ܝܱܡܬ݂ܐ ܕ݁ܓ݂ܢܣܱܪ
Luke 5:2 ܚܙܐ ܣܦ݂ܻܝܢܐ ܬܱ݁ܪܬ݁ܝܢ ܕ݁ܩܝܡܢ ܥܱܠ ܓ݁ܢ_ܒ݂ ܝܱܡܬ݂ܐ ܘܨܱܝܕ݂ܐ ܕܱ݁ܣܠܩܘ ܡܢܗܝܢ ܘܱܡܫܻܝܓ݂ܻܝܢ ܡܨܻܝܕ݂ܬ݂ܗܘܢ
Luke 5:3 ܘܱܚܕ݂ܐ ܡܢܗܝܢ ܕ݁ܫܡܥܘܢ ܗܘܬ݂ ܟܻ݁ܐܦ݂ܐ ܘܱܣܠܩ ܝܫܘܥ ܝܻܬ݂ܒ݂ ܒ݁ܗ ܘܐܡܱܪ ܕ݁ܢܕ݂ܒ݁ܪܘܢܗ ܩܱܠܻܝܠ ܡܢ ܝܱܒ݂ܫܐ ܠܡܱܝܐ ܘܝܬ݂ܒ݂ ܗ_ܘܐ ܘܡܱܠܦ݂ ܡܢ ܣܦ݂ܻܝܢ_ܬ݁ܐ ܠܟ݂ܢܫܐ
Luke 5:4 ܘܟ݂ܱܕ݂ ܫܬ݂ܩ ܡܢ ܡܱܡܠ_ܠܗ ܐܡܱܪ ܠܫܡܥܘܢ ܕ݁ܒ݂ܱܪܘ ܠܥܘܡܩܐ ܘܱܐܪܡܱܘ ܡܨܻܝܕ݂ܬ݁ܟ݂ܘܢ ܠܨܱܝܕ݁ܐ
Luke 5:5 ܥܢܐ ܫܡܥܘܢ ܘܐܡܱܪ ܠܗ ܪܱܒܻ݁ܝ ܠܻܠܝܐ ܟ݁ܠܗ ܠܻܐܝܢ ܘܡܕ݁ܡ ܠܐ ܐܚܱܕ݂ܢ ܥܱܠ ܡܠܬ݂ܟ݂ ܕ݁ܝܢ ܪܡܐ ܐ_ܢܐ ܡܨܻܝܕ݂ܬ݁ܐ
Luke 5:6 ܘܟ݂ܱܕ݂ ܗܕ݂ܐ ܥܒ݂ܱܕ݂ܘ ܚܒ݂ܱܫܘ ܢܘܢܐ ܣܱܓܻ݁ܝܐܐ ܕ݁ܛܒ݂ ܘܡܨܛܱܪܝܐ ܗ_ܘܬ݂ ܡܨܻܝܕ݂ܬ݁ܗܘܢ
Luke 5:7 ܘܱܪܡܱܙܘ ܠܚܱܒ݂ܪܱܝܗܘܢ ܕ݁ܒ݂ܱܣܦ݂ܻܝܢ_ܬ݁ܐ ܐ_ܚܪܻܬ݂ܐ ܕ݁ܢܻܐܬ݂ܘܢ ܢܥܱܕ݁ܪܘܢ ܐܢܘܢ ܘܟ݂ܱܕ݂ ܐܬ݂ܱܘ ܡܠܱܘ ܐܢܝܢ ܣܦ݂ܻܝܢܐ ܬܱ݁ܪܬܱ݁ܝܗܝܢ ܐܱܝܟ݂ ܕ݁ܩܱܪܻܝܒ݂ܢ ܗ_ܘܱܝ ܠܡܛܒܱ݁ܥ
Luke 5:8 ܟܱ݁ܕ݂ ܚܙܐ ܕ݁ܝܢ ܫܡܥܘܢ ܟܻ݁ܐܦ݂ܐ ܢܦ݂ܱܠ ܩܕ݂ܡ ܪܓ݂ܠܱܘܗ_ܝ ܕ݁ܝܫܘܥ ܘܐܡܱܪ ܠܗ ܒ݁ܥܐ ܐ_ܢܐ ܡܢܟ݂ ܡܪܝ ܦ݁ܪܘܩ ܠܟ݂ ܡܢܝ ܕ݁ܓ݂ܱܒ݂ܪܐ ܐ_ܢܐ ܚܱܛܝܐ
Luke 5:9 ܬ݁ܡܗܐ ܓ݁ܝܪ ܐܱܚܕ݁ܗ ܗ_ܘܐ ܘܱܠܟ݂ܠܗܘܢ ܕ݁ܥܱܡܗ ܥܱܠ ܨܱܝܕ݁ܐ ܗܱܘ ܕ݁ܢܘܢܐ ܕ݁ܨܕ݂ܘ
Luke 5:10 ܗܟ݂ܘܬ݂ ܕ݁ܝܢ ܐܦ݂ ܠܝܱܥܩܘܒ݂ ܘܱܠܝܘܚܱܢܢ ܒ݁ܢܱܝ ܙܱܒ݂ܕ݂ܱܝ ܕܻ݁ܐܝܬ݂ܱܝܗܘܢ ܗ_ܘܱܘ ܫܱܘܬ݁ܦ݂ܐ ܕ݁ܫܡܥܘܢ ܐܡܱܪ ܕ݁ܝܢ ܝܫܘܥ ܠܫܡܥܘܢ ܠܐ ܬ݁ܕ݂ܚܱܠ ܡܢ ܗܫܐ ܒ݁ܢܱܝ ܐ_ܢܫܐ ܬ݁ܗܘܐ ܨܐܕ݂ ܠܚܱܝܐ
Luke 5:11 ܘܩܱܪܒ݂ܘ ܐܢܝܢ ܣܦ݂ܻܝܢܐ ܠܱܐܪܥܐ ܘܱܫܒ݂ܱܩܘ ܟ݁ܠ ܡܕ݁ܡ ܘܐܬ݂ܱܘ ܒ݁ܬ݂ܪܗ
Luke 5:12 ܘܟ݂ܱܕ݂ ܗܘܐ ܝܫܘܥ ܒܱ݁ܚܕ݂ܐ ܡܢ ܡܕ݂ܻܝܢܬ݂ܐ ܐܬ݂ܐ ܓܱ݁ܒ݂ܪܐ ܕܱ݁ܡܠܐ ܟ݁ܠܗ ܓܱ݁ܪܒ݂ܐ ܚܙܐ ܠܝܫܘܥ ܘܱܢܦ݂ܱܠ ܥܱܠ ܐܱܦܱ݁ܘܗ_ܝ ܘܒ݂ܥܐ ܗ_ܘܐ ܡܢܗ ܘܐܡܱܪ ܠܗ ܡܪܝ ܐܢ ܨܒ݂ܐ ܐܱܢ_ܬ݁ ܡܫܟܱ݁ܚ ܐܱܢ_ܬ݁ ܠܱܡܕ݂ܱܟ݁ܝܘܬ݂ܝ
Luke 5:13 ܘܱܦ݂ܫܱܛ ܐܻܝܕ݂ܗ ܝܫܘܥ ܩܪܒ݂ ܠܗ ܘܐܡܱܪ ܠܗ ܨܒ݂ܐ ܐ_ܢܐ ܐܬ݁ܕܱ݁ܟ݁ܐ ܘܒ݂ܱܪ ܫܥܬ݂ܗ ܐܙܱܠ ܡܢܗ ܓܱ݁ܪܒ݂ܗ ܘܐܬ݁ܕܱ݁ܟܻ݁ܝ
Luke 5:14 ܘܦ݂ܱܩܕ݂ܗ ܕܱ݁ܠܐ_ܢܫ ܠܐ ܬܻ݁ܐܡܱܪ ܐܠܐ ܙܠ ܚܱܘܐ ܢܱܦ݂ܫܟ݂ ܠܟ݂ܗܢܐ ܘܩܱܪܒ݂ ܚܠܦ݂ ܬܱ݁ܕ݂ܟܻ݁ܝܬ݂ܟ݂ ܐܱܝܟܱ݁ܢܐ ܕ݁ܦ݂ܱܩܕ݂ ܡܘܫܐ ܠܣܗܕ݁ܘܬ݂ܗܘܢ
Luke 5:15 ܘܱܢܦ݂ܱܩ ܥܠܱܘܗ_ܝ ܛܒ݁ܐ ܝܱܬܻ݁ܝܪܐܝܻܬ݂ ܘܡܬ݂ܟܱ݁ܢܱܫ ܗ_ܘܐ ܥܱܡܐ ܣܱܓܻ݁ܝܐܐ ܠܡܫܡܱܥ ܡܢܗ ܘܱܠܡܬ݂ܱܐܣܝܘ ܡܢ ܟ݁ܘܪܗܢܱܝܗܘܢ
Luke 5:16 ܗܘ ܕ݁ܝܢ ܡܫܱܢܐ ܗ_ܘܐ ܠܕ݂ܱܒ݂ܪܐ ܘܱܡܨܱܠܐ
Luke 5:17 ܘܱܗܘܐ ܒ݁ܚܱܕ݂ ܡܢ ܝܱܘܡܬ݂ܐ ܟܱ݁ܕ݂ ܡܱܠܦ݂ ܗ_ܘܐ ܝܫܘܥ ܝܬ݂ܒܻ݁ܝܢ ܗ_ܘܱܘ ܦ݁ܪܻܝܫܐ ܘܡܱܠܦ݂ܱܝ ܢܡܘܣܐ ܕ݁ܐܬ݂ܱܘ ܗ_ܘܱܘ ܡܢ ܟ݁ܠ ܩܘܪܝܐ ܕܱ݁ܓ݂ܠܻܝܠܐ ܘܕ݂ܻܝܗܘܕ݂ ܘܕ݂ܐܘܪܻܫܠܡ ܘܚܱܝܠܐ ܕ݁ܡܪܝܐ ܐܻܝܬ݂ܱܘܗ_ܝ ܗ_ܘܐ ܠܡܱܐܣܝܘܬ݂ܗܘܢ
Luke 5:18 ܘܐ_ܢܫܐ ܐܱܝܬܻ݁ܝܘ ܒ݁ܥܱܪܣܐ ܓܱ݁ܒ݂ܪܐ ܚܱܕ݂ ܡܫܱܪܝܐ ܘܒ݂ܥܝܢ ܗ_ܘܱܘ ܕ݁ܢܱܥܠܘܢ ܢܣܻܝܡܘܢܝܗ_ܝ ܩܕ݂ܡܱܘܗ_ܝ
Luke 5:19 ܘܟ݂ܱܕ݂ ܠܐ ܐܫܟܱ݁ܚܘ ܕܱ݁ܐܝܟܱ݁ܢܐ ܢܱܥܠܘܢܝܗ_ܝ ܡܛܠ ܣܘܓ݂ܐܐ ܕ݁ܥܱܡܐ ܣܠܩܘ ܠܗܘܢ ܠܐܓ݁ܪܐ ܘܫܱܒ݁ܘܗ_ܝ ܥܱܡ ܥܱܪܣܗ ܡܢ ܬܱ݁ܛܠܻܝܠܐ ܠܱܡܨܱܥܬ݂ܐ ܩܕ݂ܡܱܘܗ_ܝ ܕ݁ܝܫܘܥ
Luke 5:20 ܟܱ݁ܕ݂ ܚܙܐ ܕ݁ܝܢ ܝܫܘܥ ܗܱܝܡܢܘܬ݂ܗܘܢ ܐܡܱܪ ܠܗܱܘ ܡܫܱܪܝܐ ܓܱ݁ܒ݂ܪܐ ܫܒ݂ܻܝܩܻܝܢ ܠܟ݂ ܚܛܗܱܝܟ݁
Luke 5:21 ܘܫܱܪܻܝܘ ܣܦ݂ܪܐ ܘܱܦ݂ܪܻܝܫܐ ܡܬ݂ܚܱܫܒ݂ܻܝܢ ܘܐܡܪܻܝܢ ܡܱܢܘ ܗܢܐ ܕܱ݁ܡܡܱܠܠ ܓ݁ܘܕ݁ܦ݂ܐ ܡܱܢܘ ܡܫܟܱ݁ܚ ܠܡܫܒܱ݁ܩ ܚܛܗܐ ܐܠܐ ܐܢ ܐܱܠܗܐ ܒܱ݁ܠܚܘܕ݂
Luke 5:22 ܝܫܘܥ ܕ݁ܝܢ ܝܻܕ݂ܱܥ ܡܱܚܫܒ݂ܬ݂ܗܘܢ ܘܱܥܢܐ ܘܐܡܱܪ ܠܗܘܢ ܡܢܐ ܡܬ݂ܚܱܫܒ݂ܻܝܢ ܐܢ_ܬ݁ܘܢ ܒ݁ܠܒ݁ܟ݂ܘܢ
Luke 5:23 ܐܱܝܕ݂ܐ ܦ݁ܫܻܝܩܐ ܠܡܻܐܡܱܪ ܕܱ݁ܫܒ݂ܻܝܩܻܝܢ ܠܟ݂ ܚܛܗܱܝܟ݁ ܐܱܘ ܠܡܻܐܡܱܪ ܩܘܡ ܗܱܠܟ݂
Luke 5:24 ܕ݁ܬ݂ܕ݁ܥܘܢ ܕ݁ܝܢ ܕ݁ܫܱܠܻܝܛ ܗ_ܘ ܒ݁ܪܗ ܕ݁ܐ_ܢܫܐ ܒܱ݁ܐܪܥܐ ܕ݁ܢܫܒ݁ܘܩ ܚܛܗܐ ܐܡܱܪ ܠܱܡܫܱܪܝܐ ܠܟ݂ ܐܡܱܪ ܐ_ܢܐ ܩܘܡ ܫܩܘܠ ܥܱܪܣܟ݂ ܘܙܠ ܠܒ݂ܱܝܬ݁ܟ݂
Luke 5:25 ܘܡܚܕ݂ܐ ܩܡ ܠܥܻܢܱܝܗܘܢ ܘܱܫܩܱܠ ܥܱܪܣܗ ܘܐܙܱܠ ܠܒ݂ܱܝܬ݁ܗ ܟܱ݁ܕ݂ ܡܫܱܒܱ݁ܚ ܠܱܐܠܗܐ
Luke 5:26 ܘܬ݂ܡܗܐ ܐܚܱܕ݂ ܠܟ݂ܠܢܫ ܘܱܡܫܱܒ݁ܚܻܝܢ ܗ_ܘܱܘ ܠܱܐܠܗܐ ܘܐܬ݂ܡܠܻܝܘ ܕ݁ܚܠܬ݂ܐ ܘܐܡܪܻܝܢ ܕܱ݁ܚܙܱܝܢ ܝܱܘܡܢܐ ܬ݁ܕ݂ܡܪܬ݂ܐ
Luke 5:27 ܒ݁ܬ݂ܱܪ ܗܠܝܢ ܢܦ݂ܱܩ ܝܫܘܥ ܘܱܚܙܐ ܡܟ݂ܣܐ ܕܱ݁ܫܡܗ ܠܘܻܝ ܕ݁ܝܬ݂ܒ݂ ܒ݁ܝܬ݂ ܡܟ݂ܣܐ ܘܐܡܱܪ ܠܗ ܬ݁ܐ ܒ݁ܬ݂ܱܪܝ
Luke 5:28 ܘܱܫܒ݂ܱܩ ܟ݁ܠ ܡܕ݁ܡ ܘܩܡ ܐܙܱܠ ܒ݁ܬ݂ܪܗ
Luke 5:29 ܘܱܥܒ݂ܱܕ݂ ܠܗ ܠܘܻܝ ܒ݁ܒ݂ܱܝܬ݁ܗ ܩܘܒ݁ܠܐ ܪܱܒ݁ܐ ܘܻܐܝܬ݂ ܗ_ܘܐ ܟ݁ܢܫܐ ܣܱܓܻ݁ܝܐܐ ܕ݁ܡܟ݂ܣܐ ܘܕ݂ܱܐ_ܚܪܢܐ ܕܱ݁ܣܡܻܝܟ݂ܻܝܢ ܗܘܱܘ ܥܱܡܗܘܢ
Luke 5:30 ܘܪܛܢܻܝܢ ܗ_ܘܱܘ ܣܦ݂ܪܐ ܘܱܦ݂ܪܻܝܫܐ ܘܐܡܪܻܝܢ ܠܬ݂ܱܠܡܻܝܕ݂ܱܘܗ_ܝ ܠܡܢܐ ܥܱܡ ܡܟ݂ܣܐ ܘܚܱܛܝܐ ܐܟ݂ܠܻܝܢ ܐܢ_ܬ݁ܘܢ ܘܫܬ݂ܝܢ
Luke 5:31 ܘܱܥܢܐ ܝܫܘܥ ܘܐܡܱܪ ܠܗܘܢ ܠܐ ܡܬ݂ܒ݁ܥܐ ܐܣܝܐ ܠܱܚܠܻܝܡܐ ܐܠܐ ܠܱܐܝܠܝܢ ܕ݁ܒ݂ܻܝܫ ܒܻ݁ܝܫ ܥܒ݂ܻܝܕ݂ܻܝܢ
Luke 5:32 ܠܐ ܐܬ݂ܻܝܬ݂ ܕ݁ܐܩܪܐ ܠܙܱܕܻ݁ܝܩܐ ܐܠܐ ܠܚܱܛܝܐ ܠܱܬ݂ܝܒ݂ܘܬ݂ܐ
Luke 5:33 ܗܢܘܢ ܕ݁ܝܢ ܐܡܪܻܝܢ ܠܗ ܠܡܢܐ ܬܱ݁ܠܡܻܝܕ݂ܱܘܗ_ܝ ܕ݁ܝܘܚܱܢܢ ܨܝܡܻܝܢ ܐܱܡܻܝܢܐܝܻܬ݂ ܘܱܡܨܱܠܝܢ ܐܦ݂ ܕܱ݁ܦ݂ܪܻܝܫܐ ܕܻ݁ܝܠܟ݂ ܕ݁ܝܢ ܐܟ݂ܠܻܝܢ ܘܫܬ݂ܝܢ
Luke 5:34 ܗܘ ܕ݁ܝܢ ܐܡܱܪ ܠܗܘܢ ܠܐ ܡܫܟ݁ܚܻܝܢ ܐܢ_ܬ݁ܘܢ ܠܱܒ݂ܢܱܘܗ_ܝ ܕܱ݁ܓ݂ܢܘܢܐ ܟ݁ܡܐ ܕ݁ܚܱܬ݂ܢܐ ܥܱܡܗܘܢ ܕ݁ܬ݂ܥܒ݁ܕ݂ܘܢ ܕܱ݁ܢܨܘܡܘܢ
Luke 5:35 ܢܻܐܬ݂ܘܢ ܕ݁ܝܢ ܝܱܘܡܬ݂ܐ ܟܱ݁ܕ݂ ܢܬ݁ܬ݁ܪܻܝܡ ܚܱܬ݂ܢܐ ܡܢܗܘܢ ܗܝܕ݁ܝܢ ܢܨܘܡܘܢ ܒ݁ܗܢܘܢ ܝܱܘܡܬ݂ܐ
Luke 5:36 ܘܐܡܱܪ ܠܗܘܢ ܡܱܬ݂ܠܐ ܕ݁ܠܐ ܐ_ܢܫ ܩܐܕ݂ ܐܘܪܩܱܥܬ݂ܐ ܡܢ ܡܐܢܐ ܚܱܕ݂_ܬ݂ܐ ܘܪܡܐ ܥܱܠ ܡܐܢܐ ܒ݁ܠܝܐ ܕ݁ܠܐ ܠܚܱܕ݂_ܬ݂ܐ ܩܐܕ݂ ܘܠܱܒ݂ܠܝܐ ܠܐ ܫܠܡܐ ܐܘܪܩܱܥܬ݂ܐ ܕ݁ܡܢ ܚܱܕ݂_ܬ݂ܐ
Luke 5:37 ܘܠܐ ܐ_ܢܫ ܪܡܐ ܚܱܡܪܐ ܚܱܕ݂_ܬ݂ܐ ܒ݁ܙܩܐ ܒ݁ܠܝܬ݂ܐ ܘܐܢ ܕ݁ܝܢ ܠܐ ܡܒ݂ܱܙܱܥ ܚܱܡܪܐ ܚܱܕ݂_ܬ݂ܐ ܠܙܩܐ ܘܗܘ ܚܱܡܪܐ ܡܬ݂ܐܫܕ݂ ܘܙܩܐ ܐܒ݂ܕ݁ܢ
Luke 5:38 ܐܠܐ ܚܱܡܪܐ ܚܱܕ݂_ܬ݂ܐ ܒ݁ܙܩܐ ܚܱܕ݂_ܬ݁ܬ݂ܐ ܪܡܝܢ ܘܱܬ݂ܪܱܝܗܘܢ ܡܬ݂ܢܱܛܪܻܝܢ
Luke 5:39 ܘܠܐ ܐ_ܢܫ ܫܬ݂ܐ ܚܱܡܪܐ ܥܱܬܻ݁ܝܩܐ ܘܡܚܕ݂ܐ ܒ݁ܥܐ ܚܱܕ݂_ܬ݂ܐ ܐܡܱܪ ܓ݁ܝܪ ܥܱܬܻ݁ܝܩܐ ܒܱ݁ܣܻܝܡ
Luke 6:1 ܗܘܐ ܕ݁ܝܢ ܒ݁ܫܱܒ݁ܬ݂ܐ ܟܱ݁ܕ݂ ܡܗܱܠܟ݂ ܝܫܘܥ ܒ݁ܝܬ݂ ܙܱܪܥܐ ܬܱ݁ܠܡܻܝܕ݂ܱܘܗ_ܝ ܡܠܓܻ݁ܝܢ ܗ_ܘܱܘ ܫܒ݁ܠܐ ܘܦ݂ܪܟܻ݁ܝܢ ܒܻ݁ܐܝܕ݂ܱܝܗܘܢ ܘܐܟ݂ܠܻܝܢ
Luke 6:2 ܐ_ܢܫܻܝܢ ܕ݁ܝܢ ܡܢ ܦ݁ܪܻܝܫܐ ܐܡܪܻܝܢ ܠܗܘܢ ܡܢܐ ܥܒ݂ܕܻ݁ܝܢ ܐܢ_ܬ݁ܘܢ ܡܕ݁ܡ ܕ݁ܠܐ ܫܱܠܻܝܛ ܠܡܥܒܱ݁ܕ݂ ܒ݁ܫܱܒ݁ܬ݂ܐ
Luke 6:3 ܥܢܐ ܝܫܘܥ ܘܐܡܱܪ ܠܗܘܢ ܘܠܐ ܗܕ݂ܐ ܩܪܱܝܬ݁ܘܢ ܡܕ݁ܡ ܕܱ݁ܥܒ݂ܱܕ݂ ܕܱ݁ܘܻܝܕ݂ ܟܱ݁ܕ݂ ܟ݁ܦ݂ܢ ܗܘ ܘܱܐܝܠܝܢ ܕ݁ܥܱܡܗ
Luke 6:4 ܕ݁ܥܱܠ ܠܒ݂ܱܝܬ݁ܗ ܕܱ݁ܐܠܗܐ ܘܠܱܚܡܐ ܕ݁ܦ݂ܬ݂ܘܪܗ ܕ݁ܡܪܝܐ ܢܣܱܒ݂ ܐܟ݂ܱܠ ܘܝܱܗ_ܒ݂ ܠܱܐܝܠܝܢ ܕ݁ܥܱܡܗ ܗܱܘ ܕ݁ܠܐ ܫܱܠܻܝܛ ܗ_ܘܐ ܠܡܐܟ݂ܱܠ ܐܠܐ ܠܟ݂ܗܢܐ ܒܱ݁ܠܚܘܕ݂
Luke 6:5 ܘܐܡܱܪ ܠܗܘܢ ܕ݁ܡܪܗ ܗ_ܘ ܕ݁ܫܱܒ݁ܬ݂ܐ ܒ݁ܪܗ ܕ݁ܐ_ܢܫܐ
Luke 6:6 ܗܘܐ ܕ݁ܝܢ ܠܫܱܒ݁ܬ݂ܐ ܐ_ܚܪܻܬ݂ܐ ܥܱܠ ܠܱܟ݂ܢܘܫܬ݁ܐ ܘܡܱܠܦ݂ ܗ_ܘܐ ܘܻܐܝܬ݂ ܗ_ܘܐ ܬܱ݁ܡܢ ܓܱ݁ܒ݂ܪܐ ܕܻ݁ܐܝܕ݂ܗ ܕ݁ܝܱܡܻܝܢܐ ܝܱܒܻ݁ܝܫܐ ܗ_ܘܬ݂
Luke 6:7 ܘܣܦ݂ܪܐ ܘܱܦ݂ܪܻܝܫܐ ܢܛܪܻܝܢ ܗ_ܘܱܘ ܠܗ ܕ݁ܐܢ ܗܘ ܕ݁ܡܱܐܣܐ ܒ݁ܫܱܒ݁ܬ݂ܐ ܕ݁ܢܫܟ݁ܚܘܢ ܢܐܟ݂ܠܘܢ ܩܱܪܨܱܘܗ_ܝ
Luke 6:8 ܗܘ ܕ݁ܝܢ ܝܻܕ݂ܱܥ ܡܱܚܫܒ݂ܬ݂ܗܘܢ ܘܐܡܱܪ ܠܗܱܘ ܓܱ݁ܒ݂ܪܐ ܕ݁ܝܱܒܻ݁ܝܫܐ ܐܻܝܕ݂ܗ ܩܘܡ ܬ݁ܐ ܠܟ݂ ܠܡܨܥܱܬ݂ ܟ݁ܢܘܫܬ݁ܐ ܘܟ݂ܱܕ݂ ܐܬ݂ܐ ܘܩܡ
Luke 6:9 ܐܡܱܪ ܠܗܘܢ ܝܫܘܥ ܐܫܱܐܠܟ݂ܘܢ ܡܢܐ ܫܱܠܻܝܛ ܒ݁ܫܱܒ݁ܬ݂ܐ ܕ݁ܛܒ݂ ܠܡܥܒܱ݁ܕ݂ ܐܱܘ ܕ݁ܒ݂ܻܝܫ ܢܱܦ݂ܫܐ ܠܡܱܚܝܘ ܐܱܘ ܠܡܱܘܒ݁ܕ݂ܘ
Luke 6:10 ܘܚܪ ܒ݁ܗܘܢ ܒ݁ܟ݂ܠܗܘܢ ܘܐܡܱܪ ܠܗ ܦ݁ܫܘܛ ܐܻܝܕ݂ܟ݂ ܘܱܦ݂ܫܱܛ ܘܬ݂ܩܢܱܬ݂ ܐܻܝܕ݂ܗ ܐܱܝܟ݂ ܚܒ݂ܱܪܬ݁ܗ
Luke 6:11 ܗܢܘܢ ܕ݁ܝܢ ܐܬ݂ܡܠܻܝܘ ܚܣܡܐ ܘܱܡܡܱܠܠܻܝܢ ܗ_ܘܱܘ ܚܱܕ݂ ܥܱܡ ܚܱܕ݂ ܕ݁ܡܢܐ ܢܥܒ݁ܕ݂ܘܢ ܠܗ ܠܝܫܘܥ
Luke 6:12 ܗܘܐ ܕ݁ܝܢ ܒ݁ܝܱܘܡܬ݂ܐ ܗܢܘܢ ܢܦ݂ܱܩ ܝܫܘܥ ܠܛܘܪܐ ܠܱܡܨܱܠܝܘ ܘܬ݂ܱܡܢ ܐܱܓܱ݁ܗ ܗ_ܘܐ ܒܱ݁ܨܠܘܬ݂ܗ ܕܱ݁ܐܠܗܐ
Luke 6:13 ܘܟ݂ܱܕ݂ ܢܓ݂ܗܱܬ݂ ܩܪܐ ܠܬ݂ܱܠܡܻܝܕ݂ܱܘܗ_ܝ ܘܱܓ݂ܒ݂ܐ ܡܢܗܘܢ ܬ݁ܪܥܣܱܪ ܗܢܘܢ ܕܱ݁ܫܠܻܝܚܐ ܫܱܡܻܝ ܐܢܘܢ
Luke 6:14 ܫܡܥܘܢ ܗܱܘ ܕ݁ܫܱܡܻܝ ܟܻ݁ܐܦ݂ܐ ܘܱܐܢܕ݁ܪܐܘܣ ܐܱܚܘܗ_ܝ ܘܝܱܥܩܘܒ݂ ܘܝܘܚܱܢܢ ܘܦ݂ܻܝܠܻܝܦ݁ܘܣ ܘܒ݂ܱܪ-ܬ݁ܘܠܡܱܝ
Luke 6:15 ܘܡܱܬܱ݁ܝ ܘܬ݂ܐܘܡܱܐ ܘܝܱܥܩܘܒ݂ ܒܱ݁ܪ ܚܱܠܦ݂ܱܝ ܘܫܡܥܘܢ ܕ݁ܡܬ݂ܩܪܐ ܛܱܢܢܐ
Luke 6:16 ܘܻܝܗܘܕ݂ܐ ܒܱ݁ܪ ܝܱܥܩܘܒ݂ ܘܻܝܗܘܕ݂ܐ ܣܟ݂ܱܪܝܘܛܐ ܗܱܘ ܕܱ݁ܗܘܐ ܡܱܫܠܡܢܐ
Luke 6:17 ܘܱܢܚܬ݂ ܥܱܡܗܘܢ ܝܫܘܥ ܘܩܡ ܒܱ݁ܦ݂ܩܱܥܬ݂ܐ ܘܟ݂ܢܫܐ ܣܱܓܻ݁ܝܐܐ ܕ݁ܬ݂ܱܠܡܻܝܕ݂ܱܘܗ_ܝ ܘܣܘܓ݂ܐܐ ܕ݁ܟ݂ܢܫܐ ܕ݁ܥܱܡܐ ܡܢ ܟ݁ܠܗ ܝܻܗܘܕ݂ ܘܡܢ ܐܘܪܻܫܠܡ ܘܡܢ ܣܦ݂ܪ ܝܱܡܐ ܕ݁ܨܘܪ ܘܱܕ݂ܨܱܝܕ݁ܢ
Luke 6:18 ܕ݁ܐܬ݂ܱܘ ܕ݁ܢܫܡܥܘܢ ܡܠܬ݂ܗ ܘܱܕ݂ܢܬ݂ܱܐܣܘܢ ܡܢ ܟ݁ܘܪܗܢܱܝܗܘܢ ܘܱܐܝܠܝܢ ܕ݁ܡܬ݂ܱܐܠܨܻܝܢ ܡܢ ܪܘܚܐ ܛܱܢܦ݂ܬ݂ܐ ܘܡܬ݂ܱܐܣܝܢ ܗ_ܘܱܘ
Luke 6:19 ܘܟ݂ܠܗ ܟ݁ܢܫܐ ܒ݁ܥܝܢ ܗ_ܘܱܘ ܠܡܬ݂ܩܱܪܒ݂ܘ ܠܗ ܚܱܝܠܐ ܓ݁ܝܪ ܢܦ݂ܩ ܗ_ܘܐ ܡܢܗ ܘܱܠܟ݂ܠܗܘܢ ܡܱܐܣܐ ܗ_ܘܐ
Luke 6:20 ܘܱܐܪܻܝܡ ܥܱܝܢܱܘܗ_ܝ ܥܱܠ ܬܱ݁ܠܡܻܝܕ݂ܱܘܗ_ܝ ܘܐܡܱܪ ܛܘܒ݂ܱܝܟ݁ܘܢ ܡܣܟܻ݁ܢܐ ܕ݁ܕ݂ܻܝܠܟ݂ܘܢ ܗ_ܻܝ ܡܱܠܟ݁ܘܬ݂ܐ ܕܱ݁ܐܠܗܐ
Luke 6:21 ܛܘܒ݂ܱܝܟ݁ܘܢ ܐܱܝܠܝܢ ܕ݁ܟ݂ܱܦ݂ܢܻܝܢ ܗܫܐ ܕ݁ܬ݂ܣܒ݁ܥܘܢ ܛܘܒ݂ܱܝܟ݁ܘܢ ܠܱܕ݂ܒ݂ܟ݂ܝܢ ܗܫܐ ܕ݁ܬ݂ܓ݂ܚܟ݂ܘܢ
Luke 6:22 ܛܘܒ݂ܱܝܟ݁ܘܢ ܡܐ ܕ݁ܣܢܝܢ ܠܟ݂ܘܢ ܒ݁ܢܱܝܢܫܐ ܘܱܡܦ݂ܱܪܫܻܝܢ ܠܟ݂ܘܢ ܘܱܡܚܱܣܕ݂ܻܝܢ ܠܟ݂ܘܢ ܘܡܱܦ݁ܩܻܝܢ ܫܡܟ݂ܘܢ ܐܱܝܟ݂ ܒܻ݁ܝܫܐ ܚܠܦ݂ ܒ݁ܪܗ ܕ݁ܐ_ܢܫܐ
Luke 6:23 ܚܕ݂ܱܘ ܒ݁ܗܱܘ ܝܱܘܡܐ ܘܕ݂ܘܨܘ ܕܱ݁ܐܓ݂ܪܟ݂ܘܢ ܣܱܓܻ݁ܝ ܒܱ݁ܫܡܱܝܐ ܗܟ݂ܱܢܐ ܓ݁ܝܪ ܥܒ݂ܕܻ݁ܝܢ ܗ_ܘܱܘ ܐܱܒ݂ܗܬ݂ܗܘܢ ܠܱܢܒ݂ܻܝܐ
Luke 6:24 ܒ݁ܪܱܡ ܘܝ ܠܟ݂ܘܢ ܥܱܬܻ݁ܝܪܐ ܕ݁ܩܱܒ݁ܠܬ݁ܘܢ ܒ݁ܘܝܐܟ݂ܘܢ
Luke 6:25 ܘܝ ܠܟ݂ܘܢ ܣܱܒ݂ܥܐ ܕ݁ܬ݂ܟ݂ܦ݁ܢܘܢ ܘܝ ܠܟ݂ܘܢ ܠܱܕ݂ܓ݂ܚܟ݂ܻܝܢ ܗܫܐ ܕ݁ܬ݂ܒ݂ܟ݁ܘܢ ܘܬ݂ܬ݂ܱܐܒ݂ܠܘܢ
Luke 6:26 ܘܝ ܠܟ݂ܘܢ ܟܱ݁ܕ݂ ܢܗܘܘܢ ܐܡܪܻܝܢ ܥܠܱܝܟ݁ܘܢ ܒ݁ܢܱܝ ܐ_ܢܫܐ ܕ݁ܫܱܦܻ݁ܝܪ ܗܟ݂ܱܢܐ ܓ݁ܝܪ ܥܒ݂ܕܻ݁ܝܢ ܗ_ܘܱܘ ܠܱܢܒ݂ܻܝܐ ܕ݁ܕ݂ܱܓ݁ܠܘܬ݂ܐ ܐܱܒ݂ܗܬ݂ܗܘܢ
Luke 6:27 ܠܟ݂ܘܢ ܕ݁ܝܢ ܐܡܱܪ ܐ_ܢܐ ܠܱܕ݂ܫܡܥܻܝܢ ܐܱܚܒ݂ܘ ܠܱܒ݂ܥܠܕ݁ܒ݂ܒ݂ܱܝܟ݁ܘܢ ܘܱܥܒ݂ܕ݂ܘ ܕ݁ܫܱܦܻ݁ܝܪ ܠܱܐܝܠܝܢ ܕ݁ܣܢܝܢ ܠܟ݂ܘܢ
Luke 6:28 ܘܒ݂ܱܪܟ݂ܘ ܠܱܐܝܠܝܢ ܕ݁ܠܝܛܻܝܢ ܠܟ݂ܘܢ ܘܨܱܠܱܘ ܥܱܠ ܐܱܝܠܝܢ ܕ݁ܕ݂ܒ݂ܪܻܝܢ ܠܟ݂ܘܢ ܒܱ݁ܩܛܻܝܪܐ
Luke 6:29 ܘܠܱܕ݂ܡܚܐ ܠܟ݂ ܥܱܠ ܦܱ݁ܟ݁ܟ݂ ܩܱܪܒ݂ ܠܗ ܐ_ܚܪܻܢܐ ܘܡܢ ܡܱܢ ܕ݁ܫܩܠ ܡܱܪܛܘܛܟ݂ ܠܐ ܬ݁ܟ݂ܠܐ ܐܦ݂ ܟ݁ܘܬܻ݁ܝܢܟ݂
Luke 6:30 ܠܟ݂ܠ ܕ݁ܫܐܠ ܠܟ݂ ܗܱܒ݂ ܠܗ ܘܡܢ ܡܱܢ ܕ݁ܫܩܠ ܕܻ݁ܝܠܟ݂ ܠܐ ܬ݁ܬ݂ܒܱ݁ܥ
Luke 6:31 ܘܱܐܝܟܱ݁ܢܐ ܕ݁ܨܒ݂ܝܢ ܐܢ_ܬ݁ܘܢ ܕ݁ܢܥܒ݁ܕ݂ܘܢ ܠܟ݂ܘܢ ܒ݁ܢܱܝ ܐ_ܢܫܐ ܗܟ݂ܘܬ݂ ܥܒ݂ܕ݂ܘ ܠܗܘܢ ܐܦ݂ ܐܱܢ_ܬ݁ܘܢ
Luke 6:32 ܐܢ ܓ݁ܝܪ ܡܱܚܒ݂ܻܝܢ ܐܢ_ܬ݁ܘܢ ܠܱܐܝܠܝܢ ܕ݁ܡܱܚܒ݂ܻܝܢ ܠܟ݂ܘܢ ܐܱܝܕ݂ܐ ܗ_ܝ ܛܱܝܒ݁ܘܬ݂ܟ݂ܘܢ ܐܦ݂ ܓ݁ܝܪ ܚܱܛܝܐ ܠܱܐܝܠܝܢ ܕ݁ܡܱܚܒ݂ܻܝܢ ܠܗܘܢ ܪܚܡܻܝܢ
Luke 6:33 ܘܐܢ ܥܒ݂ܕܻ݁ܝܢ ܐܢ_ܬ݁ܘܢ ܕ݁ܛܒ݂ ܠܱܐܝܠܝܢ ܕ݁ܡܱܛܐܒ݂ܻܝܢ ܠܟ݂ܘܢ ܐܱܝܕ݂ܐ ܗ_ܝ ܛܱܝܒ݁ܘܬ݂ܟ݂ܘܢ ܐܦ݂ ܚܱܛܝܐ ܓ݁ܝܪ ܗܟ݂ܱܢܐ ܥܒ݂ܕܻ݁ܝܢ
Luke 6:34 ܘܐܢ ܡܱܘܙܦ݂ܻܝܢ ܐܢ_ܬ݁ܘܢ ܠܡܱܢ ܕ݁ܣܒ݂ܪܻܝܢ ܐܢ_ܬ݁ܘܢ ܕ݁ܬ݂ܬ݂ܦܱ݁ܪܥܘܢ ܡܢܗ ܐܱܝܕ݂ܐ ܗ_ܝ ܛܱܝܒ݁ܘܬ݂ܟ݂ܘܢ ܐܦ݂ ܚܱܛܝܐ ܓ݁ܝܪ ܠܚܱܛܝܐ ܡܱܘܙܦ݂ܻܝܢ ܕ݁ܗܟ݂ܘܬ݂ ܢܬ݂ܦܱ݁ܪܥܘܢ
Luke 6:35 ܒ݁ܪܱܡ ܐܱܚܒ݂ܘ ܠܱܒ݂ܥܠܕ݁ܒ݂ܒ݂ܱܝܟ݁ܘܢ ܘܱܐܛܐܒ݂ܘ ܠܗܘܢ ܘܱܐܘܙܦ݂ܘ ܘܠܐ ܬ݁ܦ݂ܣܩܘܢ ܣܱܒ݂ܪܐ ܕ݁ܐ_ܢܫ ܘܢܗܘܐ ܣܱܓܻ݁ܝ ܐܱܓ݂ܪܟ݂ܘܢ ܘܬ݂ܗܘܘܢ ܒ݁ܢܱܘܗ_ܝ ܕ݁ܪܡܐ ܕ݁ܗܘ ܒܱ݁ܣܻܝܡ ܗ_ܘ ܥܱܠ ܒܻ݁ܝܫܐ ܘܥܱܠ ܟ݁ܦ݂ܘܪܐ
Luke 6:36 ܗܘܱܘ ܗܟ݂ܻܝܠ ܡܪܱܚܡܢܐ ܐܱܝܟܱ݁ܢܐ ܕ݁ܐܦ݂ ܐܱܒ݂ܘܟ݂ܘܢ ܡܪܱܚܡܢܐ ܗ_ܘ
Luke 6:37 ܠܐ ܬ݁ܕ݂ܘܢܘܢ ܘܠܐ ܡܬ݁ܬ݁ܕ݂ܻܝܢܻܝܢ ܐܢ_ܬ݁ܘܢ ܠܐ ܬ݁ܚܱܝܒ݂ܘܢ ܘܠܐ ܡܬ݂ܚܱܝܒ݂ܻܝܢ ܐܢ_ܬ݁ܘܢ ܫܪܱܘ ܘܬ݂ܫܬ݁ܪܘܢ
Luke 6:38 ܗܱܒ݂ܘ ܘܡܬ݂ܻܝܗܒ݂ ܠܟ݂ܘܢ ܒܱ݁ܟ݂ܝܠܬ݁ܐ ܛܒ݂ܬ݂ܐ ܘܱܪܩܻܝܥܬ݁ܐ ܘܱܡܫܱܦܱ݁ܥܬ݁ܐ ܢܱܪܡܘܢ ܒ݁ܥܘܒܱ݁ܝܟ݁ܘܢ ܒ݁ܗܝ ܓ݁ܝܪ ܟ݁ܝܠܬ݁ܐ ܕܱ݁ܡܟ݂ܻܝܠܻܝܢ ܐܢ_ܬ݁ܘܢ ܡܬ݁ܬ݁ܟ݂ܻܝܠ ܠܟ݂ܘܢ
Luke 6:39 ܘܐܡܱܪ ܗ_ܘܐ ܠܗܘܢ ܡܱܬ݂ܠܐ ܠܡܐ ܡܫܟܱ݁ܚ ܣܱܡܝܐ ܠܣܱܡܝܐ ܠܱܡܕ݂ܱܒ݁ܪܘ ܠܐ ܬ݁ܪܱܝܗܘܢ ܒ݁ܓ݂ܘܡܨܐ ܢܦ݂ܠܻܝܢ
Luke 6:40 ܠܱܝܬ݁ ܬܱ݁ܠܡܻܝܕ݂ܐ ܕ݁ܝܱܬܻ݁ܝܪ ܡܢ ܪܱܒ݁ܗ ܟ݁ܠܢܫ ܓ݁ܝܪ ܕܱ݁ܓ݂ܡܻܝܪ ܢܗܘܐ ܐܱܝܟ݂ ܪܱܒ݁ܗ
Luke 6:41 ܡܢܐ ܕ݁ܝܢ ܚܙܐ ܐܱܢ_ܬ݁ ܓ݁ܠܐ ܕܱ݁ܒ݂ܥܱܝܢܗ ܕܱ݁ܐܚܘܟ݂ ܩܪܻܝܬ݁ܐ ܕ݁ܝܢ ܕܱ݁ܒ݂ܥܱܝܢܟ݂ ܠܐ ܡܬ݂ܚܱܙܝܐ ܠܟ݂
Luke 6:42 ܐܱܘ ܐܱܝܟܱ݁ܢܐ ܡܫܟܱ݁ܚ ܐܱܢ_ܬ݁ ܠܡܻܐܡܱܪ ܠܱܐܚܘܟ݂ ܐܚܝ ܫܒ݂ܘܩ ܐܱܦ݁ܩ ܓ݁ܠܐ ܡܢ ܥܱܝܢܟ݂ ܕ݁ܗܐ ܩܪܻܝܬ݁ܐ ܕܱ݁ܒ݂ܥܱܝܢܟ݂ ܕܻ݁ܝܠܟ݂ ܠܐ ܡܬ݂ܚܱܙܝܐ ܠܟ݂ ܢܣܒ݂ ܒܱ݁ܐܦ݁ܐ ܐܱܦ݁ܩ ܠܘܩܕ݂ܱܡ ܩܪܻܝܬ݁ܐ ܡܢ ܥܱܝܢܟ݂ ܘܗܝܕ݁ܝܢ ܢܬ݂ܚܙܐ ܠܟ݂ ܠܡܱܦ݁ܩܘ ܓ݁ܠܐ ܡܢ ܥܱܝܢܗ ܕܱ݁ܐܚܘܟ݂
Luke 6:43 ܠܐ ܐܻܝܬ݂ ܐܻܝܠܢܐ ܛܒ݂ܐ ܕ݁ܥܒ݂ܕ݂ ܦܻ݁ܐܪܐ ܒܻ݁ܝܫܐ ܐܦ݂ ܠܐ ܐܻܝܠܢܐ ܒܻ݁ܝܫܐ ܕ݁ܥܒ݂ܕ݂ ܦܻ݁ܐܪܐ ܛܒ݂ܐ
Luke 6:44 ܟ݁ܠ ܐܻܝܠܢܐ ܓ݁ܝܪ ܡܢ ܦܻ݁ܐܪܱܘܗ_ܝ ܗ_ܘ ܡܬ݂ܻܝܕ݂ܱܥ ܠܐ ܓ݁ܝܪ ܠܩܛܻܝܢ ܡܢ ܟ݁ܘܒ݁ܐ ܬܻ݁ܐܢܐ ܐܦ݂ ܠܐ ܡܢ ܣܱܢܝܐ ܩܛܦܻ݁ܝܢ ܥܢܒ݁ܐ
Luke 6:45 ܓܱ݁ܒ݂ܪܐ ܛܒ݂ܐ ܡܢ ܣܻܝܡܬ݂ܐ ܛܒ݂ܬ݂ܐ ܕܱ݁ܒ݂ܠܒ݁ܗ ܡܱܦ݁ܩ ܛܒ݂ܬ݂ܐ ܘܓ݂ܱܒ݂ܪܐ ܒܻ݁ܝܫܐ ܡܢ ܣܻܝܡܬ݂ܐ ܒܻ݁ܝܫܬ݂ܐ ܕܱ݁ܒ݂ܠܒ݁ܗ ܡܱܦ݁ܩ ܒܻ݁ܝܫܬ݂ܐ ܡܢ ܬܱ݁ܘܬ݁ܪܱܝ ܠܒ݁ܐ ܓ݁ܝܪ ܡܡܱܠܠܢ ܣܦ݂ܘܬ݂ܐ
Luke 6:46 ܡܢܐ ܩܪܝܢ ܐܢ_ܬ݁ܘܢ ܠܻܝ ܡܪܝ ܡܪܝ ܘܡܕ݁ܡ ܕ݁ܐܡܱܪ ܐ_ܢܐ ܠܐ ܥܒ݂ܕܻ݁ܝܢ ܐܢ_ܬ݁ܘܢ
Luke 6:47 ܟ݁ܠ ܐ_ܢܫ ܕ݁ܐܬ݂ܐ ܠܘܬ݂ܝ ܘܫܡܱܥ ܡܠܱܝ ܘܥܒ݂ܕ݂ ܠܗܝܢ ܐܚܱܘܝܟ݂ܘܢ ܠܡܢܐ ܕ݁ܡܐ
Luke 6:48 ܕ݁ܡܐ ܠܓ݂ܱܒ݂ܪܐ ܕܱ݁ܒ݂ܢܐ ܒܱ݁ܝܬ݁ܐ ܘܱܚܦ݂ܱܪ ܘܥܱܡܩ ܘܣܡ ܫܬ݂ܐܣܐ ܥܱܠ ܫܘܥܐ ܟܱ݁ܕ݂ ܗܘܐ ܕ݁ܝܢ ܡܠܐܐ ܐܬ݁ܛܱܪܻܝ ܡܠܐܐ ܒ݁ܒ݂ܱܝܬ݁ܐ ܗܱܘ ܘܠܐ ܐܫܟܱ݁ܚ ܕܱ݁ܢܙܻܝܥܻܝܘܗ_ܝ ܣܻܝܡܐ ܗ_ܘܬ݂ ܓ݁ܝܪ ܫܬ݂ܐܣܬ݁ܗ ܥܱܠ ܫܘܥܐ
Luke 6:49 ܘܗܱܘ ܕ݁ܫܡܱܥ ܘܠܐ ܥܒ݂ܕ݂ ܕ݁ܡܐ ܠܓ݂ܱܒ݂ܪܐ ܕܱ݁ܒ݂ܢܐ ܒܱ݁ܝܬ݁ܗ ܥܱܠ ܥܱܦ݂ܪܐ ܕ݁ܠܐ ܫܬ݂ܐܣܬ݁ܐ ܘܟ݂ܱܕ݂ ܐܬ݁ܛܱܪܻܝ ܒ݁ܗ ܢܱܗܪܐ ܒܱ݁ܪ ܫܥܬ݂ܗ ܢܦ݂ܱܠ ܘܱܗܘܬ݂ ܡܱܦ݁ܘܠܬ݁ܗ ܪܱܒ݁ܐ ܕ݁ܒ݂ܱܝܬ݁ܐ ܗܱܘ
Luke 7:1 ܘܟ݂ܱܕ݂ ܫܱܠܡ ܡܠܐ ܟ݁ܠܗܝܢ ܠܡܱܫܡܱܥܬ݂ܗ ܕ݁ܥܱܡܐ ܥܱܠ ܝܫܘܥ ܠܱܟ݂ܦ݂ܱܪܢܱܚܘܡ
Luke 7:2 ܥܱܒ݂ܕ݁ܗ ܕ݁ܝܢ ܕ݁ܩܢܛܪܘܢܐ ܚܱܕ݂ ܥܒ݂ܻܝܕ݂ ܗ_ܘܐ ܒܻ݁ܝܫܐܝܻܬ݂ ܐܱܝܢܐ ܕ݁ܝܱܩܻܝܪ ܗ_ܘܐ ܥܠܱܘܗ_ܝ ܘܩܱܪܻܝܒ݂ ܗ_ܘܐ ܠܱܡܡܬ݂
Luke 7:3 ܘܱܫܡܱܥ ܥܱܠ ܝܫܘܥ ܘܫܱܕܱ݁ܪ ܠܘܬ݂ܗ ܩܱܫܻܝܫܐ ܕܻ݁ܝܗܘܕ݂ܝܐ ܘܒ݂ܥܐ ܗ_ܘܐ ܡܢܗ ܐܱܝܟ݂ ܕ݁ܢܻܐܬ݂ܐ ܢܱܚܐ ܠܥܱܒ݂ܕ݁ܗ
Luke 7:4 ܗܢܘܢ ܕ݁ܝܢ ܟܱ݁ܕ݂ ܐܬ݂ܱܘ ܠܘܬ݂ ܝܫܘܥ ܒ݁ܥܝܢ ܗ_ܘܱܘ ܡܢܗ ܒ݁ܛܻܝܠܐܝܻܬ݂ ܘܐܡܪܻܝܢ ܫܘܐ ܗ_ܘ ܕ݁ܬ݂ܥܒ݁ܕ݂ ܠܗ ܗܕ݂ܐ
Luke 7:5 ܪܚܡ ܓ݁ܝܪ ܠܥܱܡܱܢ ܘܐܦ݂ ܒ݁ܝܬ݂ ܟ݁ܢܘܫܬ݁ܐ ܗܘ ܒ݁ܢܐ ܠܱܢ
Luke 7:6 ܝܫܘܥ ܕ݁ܝܢ ܐܙܠ ܗ_ܘܐ ܥܱܡܗܘܢ ܟܱ݁ܕ݂ ܕ݁ܝܢ ܠܐ ܣܱܓܻ݁ܝ ܪܱܚܻܝܩ ܡܢ ܒܱ݁ܝܬ݁ܐ ܫܱܕܱ݁ܪ ܠܘܬ݂ܗ ܩܢܛܪܘܢܐ ܪܚܡܱܘܗ_ܝ ܘܐܡܱܪ ܠܗ ܡܪܝ ܠܐ ܬ݁ܥܡܱܠ ܠܐ ܓ݁ܝܪ ܫܘܐ ܐ_ܢܐ ܕ݁ܬ݂ܥܘܠ ܬ݁ܚܝܬ݂ ܡܱܛܠܱܠܝ
Luke 7:7 ܡܛܠ ܗܱܘ ܐܢܐ ܠܐ ܫܘܻܝܬ݂ ܕܱ݁ܠܘܬ݂ܟ݂ ܐܻܬ݂ܐ ܐܠܐ ܐܡܱܪ ܒ݁ܡܠܬ݂ܐ ܘܢܬ݂ܱܐܣܐ ܛܱܠܻܝܝ
Luke 7:8 ܐܦ݂ ܐܢܐ ܓ݁ܝܪ ܓܱ݁ܒ݂ܪܐ ܐ_ܢܐ ܕܱ݁ܡܫܱܥܒܱ݁ܕ݂ ܐ_ܢܐ ܬ݁ܚܝܬ݂ ܫܘܠܛܢܐ ܘܻܐܝܬ݂ ܬ݁ܚܝܬ݂ ܐܻܝܕ݂ܱܝ ܐܣܛܪܱܛܻܝܘܛܐ ܘܐܡܱܪ ܐ_ܢܐ ܠܗܢܐ ܕ݁ܙܠ ܘܐܙܠ ܘܠܱܐ_ܚܪܻܢܐ ܕ݁ܬ݂ܐ ܘܐܬ݂ܐ ܘܱܠܥܱܒ݂ܕ݁ܝ ܥܒ݂ܕ݂ ܗܕ݂ܐ ܘܥܒ݂ܕ݂
Luke 7:9 ܟܱ݁ܕ݂ ܫܡܱܥ ܕ݁ܝܢ ܝܫܘܥ ܗܠܝܢ ܐܬ݁ܕܱ݁ܡܱܪ ܒ݁ܗ ܘܐܬ݂ܦ݁ܢܻܝ ܘܐܡܱܪ ܠܟ݂ܢܫܐ ܕ݁ܐܬ݂ܐ ܒ݁ܬ݂ܪܗ ܐܡܱܪ ܐ_ܢܐ ܠܟ݂ܘܢ ܕ݁ܐܦ݂ ܠܐ ܒ݁ܝܬ݂ ܐܻܝܣܪܝܠ ܐܫܟ݁ܚܬ݂ ܐܱܝܟ݂ ܗܕ݂ܐ ܗܱܝܡܢܘܬ݂ܐ
Luke 7:10 ܘܱܗܦ݂ܱܟ݂ܘ ܗܢܘܢ ܕ݁ܐܫܬܱ݁ܕܱ݁ܪܘ ܠܒ݂ܱܝܬ݁ܐ ܘܐܫܟܱ݁ܚܘ ܠܥܱܒ݂ܕ݁ܐ ܗܱܘ ܕܱ݁ܟ݂ܪܻܝܗ ܗܘܐ ܟܱ݁ܕ݂ ܚܠܻܝܡ
Luke 7:11 ܘܱܗܘܐ ܠܝܱܘܡܐ ܕ݁ܒ݂ܬ݂ܪܗ ܐܙܠ ܗ_ܘܐ ܠܱܡܕ݂ܻܝܢ_ܬ݁ܐ ܕܱ݁ܫܡܗ ܢܱܐܻܝܢ ܘܬ݂ܱܠܡܻܝܕ݂ܱܘܗ_ܝ ܥܱܡܗ ܘܟ݂ܢܫܐ ܣܱܓܻ݁ܝܐܐ
Luke 7:12 ܘܟ݂ܱܕ݂ ܩܪܒ݂ ܠܬ݂ܱܪܥܐ ܕܱ݁ܡܕ݂ܻܝܢ_ܬ݁ܐ ܚܙܐ ܟܱ݁ܕ݂ ܡܠܱܘܝܢ ܡܻܝܬ݂ܐ ܕܻ݁ܝܚܻܝܕ݂ܝܐ ܗ_ܘܐ ܠܐܡܗ ܘܗܻܝ ܐܡܗ ܐܱܪܡܱܠܬ݁ܐ ܗܘܬ݂ ܘܟ݂ܢܫܐ ܣܱܓܻ݁ܝܐܐ ܕܱ݁ܒ݂ܢܱܝ ܡܕ݂ܻܝܢ_ܬ݁ܐ ܥܱܡܗ
Luke 7:13 ܚܙܗ ܕ݁ܝܢ ܝܫܘܥ ܘܐܬ݂ܪܱܚܱܡ ܥܠܝܗ ܘܐܡܱܪ ܠܗ ܠܐ ܬ݁ܒ݂ܟ݁ܝܢ
Luke 7:14 ܘܐܙܱܠ ܩܪܒ݂ ܠܥܱܪܣܐ ܘܗܢܘܢ ܕܱ݁ܫܩܻܝܠܻܝܢ ܗ_ܘܱܘ ܠܗ ܩܡܘ ܘܐܡܱܪ ܥܠܱܝܡܐ ܠܟ݂ ܐܡܱܪ ܐ_ܢܐ ܩܘܡ
Luke 7:15 ܘܻܝܬ݂ܒ݂ ܗܱܘ ܡܻܝܬ݂ܐ ܘܫܱܪܻܝ ܠܱܡܡܱܠܠܘ ܘܝܱܗܒ݁ܗ ܠܐܡܗ
Luke 7:16 ܘܐܚܕܱ݁ܬ݂ ܕ݁ܚܠܬ݂ܐ ܠܐ_ܢܫܐ ܟ݁ܠܗܘܢ ܘܱܡܫܱܒ݁ܚܻܝܢ ܗ_ܘܱܘ ܠܱܐܠܗܐ ܘܐܡܪܻܝܢ ܕܱ݁ܢܒ݂ܻܝܐ ܪܱܒ݁ܐ ܩܡ ܒܱ݁ܢ ܘܱܣܥܱܪ ܐܱܠܗܐ ܠܥܱܡܗ
Luke 7:17 ܘܢܦ݂ܩܱܬ݂ ܥܠܱܘܗ_ܝ ܡܠܬ݂ܐ ܗܕ݂ܐ ܒ݁ܟ݂ܠܗ ܝܻܗܘܕ݂ ܘܱܒ݂ܟ݂ܠܗ ܐܱܬ݂ܪܐ ܕܱ݁ܚܕ݂ܪܱܝܗܘܢ
Luke 7:18 ܘܐܫܬܱ݁ܥܻܝܘ ܠܝܘܚܱܢܢ ܬܱ݁ܠܡܻܝܕ݂ܱܘܗ_ܝ ܗܠܝܢ ܟ݁ܠܗܝܢ
Luke 7:19 ܘܱܩܪܐ ܝܘܚܱܢܢ ܠܱܬ݂ܪܝܢ ܡܢ ܬܱ݁ܠܡܻܝܕ݂ܱܘܗ_ܝ ܘܫܱܕܱ݁ܪ ܐܢܘܢ ܠܘܬ݂ ܝܫܘܥ ܘܐܡܱܪ ܐܱܢ_ܬ݁ ܗ_ܘ ܗܱܘ ܕ݁ܐܬ݂ܐ ܐܱܘ ܠܱܐ_ܚܪܻܝܢ ܗ_ܘ ܡܣܱܟ݁ܝܢ ܚ_ܢܱܢ
Luke 7:20 ܘܐܬ݂ܱܘ ܠܘܬ݂ ܝܫܘܥ ܘܐܡܪܻܝܢ ܠܗ ܝܘܚܱܢܢ ܡܱܥܡܕ݂ܢܐ ܫܱܕ݁ܪܱܢ ܠܘܬ݂ܟ݂ ܘܐܡܱܪ ܐܱܢ_ܬ݁ ܗ_ܘ ܗܱܘ ܕ݁ܐܬ݂ܐ ܐܱܘ ܠܱܐ_ܚܪܻܝܢ ܗ_ܘ ܡܣܱܟ݁ܝܢ ܚ_ܢܱܢ
Luke 7:21 ܒ݁ܗ ܕ݁ܝܢ ܒ݁ܗܝ ܫܥܬ݂ܐ ܣܱܓܻ݁ܝܐܐ ܐܱܣܻܝ ܡܢ ܟ݁ܘܪܗܢܐ ܘܡܢ ܡܱܚܘܬ݂ܐ ܘܡܢ ܪܘܚܐ ܒܻ݁ܝܫܬ݂ܐ ܘܱܠܣܱܓܻ݁ܝܐܐ ܣܡܱܝܐ ܝܱܗ_ܒ݂ ܗ_ܘܐ ܠܡܚܙܐ
Luke 7:22 ܘܱܥܢܐ ܝܫܘܥ ܘܐܡܱܪ ܠܗܘܢ ܙܠܘ ܐܡܱܪܘ ܠܝܘܚܱܢܢ ܟ݁ܠܡܕ݁ܡ ܕܱ݁ܚܙܱܝܬ݁ܘܢ ܘܱܫܡܱܥܬ݁ܘܢ ܕܱ݁ܣܡܱܝܐ ܚܙܝܢ ܘܱܚܓ݂ܻܝܪܐ ܡܗܱܠܟ݂ܻܝܢ ܘܓ݂ܱܪܒ݁ܐ ܡܬ݁ܕܱ݁ܟ݁ܝܢ ܘܚܱܪܫܐ ܫܡܥܻܝܢ ܘܡܻܝܬ݂ܐ ܩܝܡܻܝܢ ܘܡܣܟܻ݁ܢܐ ܡܣܬܱ݁ܒ݁ܪܻܝܢ
Luke 7:23 ܘܛܘܒ݂ܱܘܗ_ܝ ܠܡܱܢ ܕ݁ܠܐ ܢܬ݂ܟ݁ܫܠ ܒܻ݁ܝ
Luke 7:24 ܟܱ݁ܕ݂ ܕ݁ܝܢ ܐܙܱܠܘ ܬܱ݁ܠܡܻܝܕ݂ܱܘܗ_ܝ ܕ݁ܝܘܚܱܢܢ ܫܱܪܻܝ ܠܡܻܐܡܱܪ ܠܟ݂ܢܫܐ ܥܱܠ ܝܘܚܱܢܢ ܡܢܐ ܢܦ݂ܱܩܬ݁ܘܢ ܠܚܘܪܒ݁ܐ ܠܡܚܙܐ ܩܱܢܝܐ ܕ݁ܡܢ ܪܘܚܐ ܡܬ݁ܬ݁ܙܻܝܥ
Luke 7:25 ܘܐܠܐ ܡܢܐ ܢܦ݂ܱܩܬ݁ܘܢ ܠܡܚܙܐ ܓܱ݁ܒ݂ܪܐ ܕ݁ܢܱܚܬ݁ܐ ܪܱܟܻ݁ܝܟ݂ܐ ܠܒ݂ܻܝܫ ܗܐ ܐܱܝܠܝܢ ܕ݁ܒ݂ܱܠܒ݂ܘܫܐ ܡܫܱܒ݁ܚܐ ܘܱܒ݂ܦ݂ܘܢܩܐ ܐܻܝܬ݂ܱܝܗܘܢ ܒ݁ܝܬ݂ ܡܱܠܟ݁ܐ ܐܢܘܢ
Luke 7:26 ܘܐܠܐ ܡܢܐ ܢܦ݂ܱܩܬ݁ܘܢ ܠܡܚܙܐ ܢܒ݂ܻܝܐ ܐܻܝܢ ܐܡܱܪ ܐ_ܢܐ ܠܟ݂ܘܢ ܘܝܱܬܻ݁ܝܪ ܡܢ ܢܒ݂ܻܝܐ
Luke 7:27 ܗܢܱܘ ܕܱ݁ܥܠܱܘܗ_ܝ ܟ݁ܬ݂ܻܝܒ݂ ܕ݁ܗܐ ܐܢܐ ܡܫܱܕܱ݁ܪ ܐ_ܢܐ ܡܱܠܱܐܟ݂ܝ ܩܕ݂ܡ ܦܱ݁ܪܨܘܦ݁ܟ݂ ܕ݁ܢܱܬ݂ܩܢ ܐܘܪܚܐ ܩܕ݂ܡܱܝܟ݁
Luke 7:28 ܐܡܱܪ ܐ_ܢܐ ܠܟ݂ܘܢ ܕ݁ܠܱܝܬ݁ ܢܒ݂ܻܝܐ ܒܻ݁ܝܠܻܝܕ݂ܱܝ ܢܫܐ ܕ݁ܪܱܒ݁ ܡܢ ܝܘܚܱܢܢ ܡܱܥܡܕ݂ܢܐ ܙܥܘܪܐ ܕ݁ܝܢ ܒ݁ܡܱܠܟ݁ܘܬ݂ܐ ܕܱ݁ܐܠܗܐ ܪܱܒ݂ ܗ_ܘ ܡܢܗ
Luke 7:29 ܘܟ݂ܠܗ ܥܱܡܐ ܕܱ݁ܫܡܱܥܘ ܐܦ݂ ܡܟ݂ܣܐ ܙܱܕ݁ܩܘ ܠܱܐܠܗܐ ܕܱ݁ܥܡܱܕ݂ܘ ܡܱܥܡܘܕ݂ܻܝܬ݂ܗ ܕ݁ܝܘܚܱܢܢ
Luke 7:30 ܦ݁ܪܻܝܫܐ ܕ݁ܝܢ ܘܣܦ݂ܪܐ ܛܠܱܡܘ ܒ݁ܢܱܦ݂ܫܗܘܢ ܨܒ݂ܝܢܐ ܕܱ݁ܐܠܗܐ ܕ݁ܠܐ ܐܬ݂ܥܡܕ݂ܘ ܡܢܗ
Luke 7:31 ܠܡܱܢ ܗܟ݂ܻܝܠ ܐܕ݂ܱܡܐ ܠܐ_ܢܫܐ ܕ݁ܫܱܪܒ݁ܬ݂ܐ ܗܕ݂ܐ ܘܱܠܡܱܢ ܕ݁ܡܝܢ
Luke 7:32 ܕ݁ܡܝܢ ܠܱܛܠܝܐ ܕ݁ܝܬ݂ܒܻ݁ܝܢ ܒ݁ܫܘܩܐ ܘܩܥܝܢ ܠܚܱܒ݂ܪܱܝܗܘܢ ܘܐܡܪܻܝܢ ܙܡܱܪܢ ܠܟ݂ܘܢ ܘܠܐ ܪܱܩܕ݂ܬ݁ܘܢ ܘܐܠܱܝܢ ܠܟ݂ܘܢ ܘܠܐ ܒ݁ܟ݂ܱܝܬ݁ܘܢ
Luke 7:33 ܐܬ݂ܐ ܓ݁ܝܪ ܝܘܚܱܢܢ ܡܱܥܡܕ݂ܢܐ ܠܐ ܐܟ݂ܠ ܠܱܚܡܐ ܘܠܐ ܫܬ݂ܐ ܚܱܡܪܐ ܘܐܡܪܻܝܢ ܐܢ_ܬ݁ܘܢ ܫܻܐܕ݂ܐ ܐܻܝܬ݂ ܒ݁ܗ
Luke 7:34 ܐܬ݂ܐ ܒ݁ܪܗ ܕ݁ܐ_ܢܫܐ ܐܟ݂ܠ ܘܫܬ݂ܐ ܘܐܡܪܻܝܢ ܐܢ_ܬ݁ܘܢ ܗܐ ܓܱ݁ܒ݂ܪܐ ܐܟ݁ܘܠܐ ܘܫܬ݂ܐ ܚܱܡܪܐ ܘܪܚܡܐ ܕ݁ܡܟ݂ܣܐ ܘܱܕ݂ܚܱܛܝܐ
Luke 7:35 ܘܐܙܕܱ݁ܕ݁ܩܱܬ݂ ܚܟ݂ܡܬ݂ܐ ܡܢ ܟ݁ܠܗܘܢ ܒ݁ܢܝܗ
Luke 7:36 ܐܬ݂ܐ ܕ݁ܝܢ ܒ݁ܥܐ ܡܢܗ ܚܱܕ݂ ܡܢ ܦ݁ܪܻܝܫܐ ܕ݁ܢܠܥܱܣ ܥܱܡܗ ܘܥܱܠ ܠܒ݂ܱܝܬ݁ܗ ܕܱ݁ܦ݂ܪܻܝܫܐ ܗܱܘ ܘܐܣܬ݁ܡܟ݂
Luke 7:37 ܘܱܐܢ_ܬ݁ܬ݂ܐ ܚܱܛܝܬ݁ܐ ܐܻܝܬ݂ ܗ_ܘܬ݂ ܒܱ݁ܡܕ݂ܻܝܢ_ܬ݁ܐ ܗܝ ܘܟ݂ܱܕ݂ ܝܕ݂ܥܱܬ݂ ܕܱ݁ܒ݂ܒ݂ܱܝܬ݁ܗ ܕܱ݁ܦ݂ܪܻܝܫܐ ܗܱܘ ܣܡܻܝܟ݂ ܢܣܒܱ݁ܬ݂ ܫܛܻܝܦ݂ܬ݁ܐ ܕ݁ܒ݂ܣܡܐ
Luke 7:38 ܘܩܡܱܬ݂ ܒ݁ܣܬ݁ܪܗ ܠܘܬ݂ ܪܓ݂ܠܱܘܗ_ܝ ܘܒ݂ܟ݂ܝܐ ܗ_ܘܬ݂ ܘܫܱܪܝܱܬ݂ ܒ݁ܕ݂ܡܥܝܗ ܡܨܱܒ݁ܥܐ ܪܓ݂ܠܱܘܗ_ܝ ܘܱܒ݂ܣܱܥܪܐ ܕ݁ܪܻܫܗ ܡܫܱܘܝܢ ܠܗܝܢ ܘܱܡܢܱܫܩܐ ܗ_ܘܬ݂ ܪܓ݂ܠܱܘܗ_ܝ ܘܡܫܚܐ ܒ݁ܣܡܐ
Luke 7:39 ܟܱ݁ܕ݂ ܚܙܐ ܕ݁ܝܢ ܦ݁ܪܻܝܫܐ ܗܱܘ ܕܱ݁ܩܪܝܗ_ܝ ܐܬ݂ܚܱܫܱܒ݂ ܒ݁ܢܱܦ݂ܫܗ ܘܐܡܱܪ ܗܢܐ ܐܠܘ ܢܒ݂ܻܝܐ ܗܘܐ ܝܕ݂ܱܥ ܗ_ܘܐ ܡܱܢ ܗ_ܻܝ ܘܡܐ ܛܒ݁ܗ ܕ݁ܚܱܛܝܬ݁ܐ ܗ_ܝ ܐܱܢ_ܬ݁ܬ݂ܐ ܗܝ ܕ݁ܩܪܒܱ݁ܬ݂ ܠܗ
Luke 7:40 ܥܢܐ ܕ݁ܝܢ ܝܫܘܥ ܘܐܡܱܪ ܠܗ ܫܡܥܘܢ ܡܕ݁ܡ ܐܻܝܬ݂ ܠܻܝ ܕܻ݁ܐܡܱܪ ܠܟ݂ ܗܘ ܕ݁ܝܢ ܐܡܱܪ ܠܗ ܐܡܱܪ ܪܱܒܻ݁ܝ ܐܡܱܪ ܠܗ ܝܫܘܥ
Luke 7:41 ܬ݁ܪܝܢ ܚܱܝܒ݂ܐ ܐܻܝܬ݂ ܗ_ܘܱܘ ܠܚܱܕ݂ ܡܪܐ ܚܱܘܒ݁ܐ ܚܱܕ݂ ܚܱܝܒ݂ ܗ_ܘܐ ܕܻ݁ܝܢܪܐ ܚܱܡܫܡܐܐ ܘܱܐ_ܚܪܻܢܐ ܕܻ݁ܝܢܪܐ ܚܱܡܫܻܝܢ
Luke 7:42 ܘܱܕ݂ܠܱܝܬ݁ ܗ_ܘܐ ܠܗܘܢ ܠܡܦ݂ܪܱܥ ܠܱܬ݂ܪܱܝܗܘܢ ܫܒ݂ܱܩ ܐܱܝܢܐ ܗܟ݂ܻܝܠ ܡܢܗܘܢ ܝܱܬܻ݁ܝܪ ܢܱܚܒ݂ܻܝܘܗ_ܝ
Luke 7:43 ܥܢܐ ܫܡܥܘܢ ܘܐܡܱܪ ܣܒ݂ܱܪ ܐ_ܢܐ ܕ݁ܗܱܘ ܕ݁ܐܫܬ݁ܒ݂ܩ ܠܗ ܣܱܓܻ݁ܝ ܐܡܱܪ ܠܗ ܝܫܘܥ ܬ݁ܪܻܝܨܐܝܻܬ݂ ܕ݁ܢܬ݁
Luke 7:44 ܘܐܬ݂ܦ݁ܢܻܝ ܠܘܬ݂ ܗܝ ܐܱܢ_ܬ݁ܬ݂ܐ ܘܐܡܱܪ ܠܫܡܥܘܢ ܚܙܐ ܐܱܢ_ܬ݁ ܐܱܢ_ܬ݁ܬ݂ܐ ܗܕ݂ܐ ܠܒ݂ܱܝܬ݁ܟ݂ ܥܠܬ݂ ܡܱܝܐ ܠܪܓ݂ܠܱܝ ܠܐ ܝܱܗ_ܒ݂ܬ݁ ܗܕ݂ܐ ܕ݁ܝܢ ܒ݁ܕ݂ܡܥܝܗ ܪܓ݂ܠܱܝ ܨܱܒ݂ܥܱܬ݂ ܘܱܒ݂ܣܱܥܪܗ ܫܱܘܝܱܬ݂ ܐܢܝܢ
Luke 7:45 ܐܱܢ_ܬ݁ ܠܐ ܢܫܱܩܬ݁ܢܝ ܗܕ݂ܐ ܕ݁ܝܢ ܗܐ ܡܢ ܕ݁ܥܠܱܬ݂ ܠܐ ܫܠܝܱܬ݂ ܪܓ݂ܠܱܝ ܠܱܡܢܱܫܩܘ
Luke 7:46 ܐܱܢ_ܬ݁ ܡܫܚܐ ܠܪܻܫܝ ܠܐ ܡܫܱܚܬ݁ ܗܕ݂ܐ ܕ݁ܝܢ ܒ݁ܡܫܚܐ ܕ݁ܒ݂ܣܡܐ ܪܓ݂ܠܱܝ ܡܫܚܱܬ݂
Luke 7:47 ܚܠܦ݂ ܗܕ݂ܐ ܐܡܱܪ ܐ_ܢܐ ܠܟ݂ ܕܱ݁ܫܒ݂ܻܝܩܻܝܢ ܠܗ ܚܛܗܝܗ ܣܱܓܻ݁ܝܐܐ ܡܛܠ ܕܱ݁ܐܚܒ݂ܱܬ݂ ܣܱܓܻ݁ܝ ܗܱܘ ܕ݁ܝܢ ܕ݁ܩܱܠܻܝܠ ܡܫܬ݁ܒ݂ܩ ܠܗ ܩܱܠܻܝܠ ܡܱܚܒ݂
Luke 7:48 ܘܐܡܱܪ ܠܗܝ ܐܱܢ_ܬ݁ܬ݂ܐ ܫܒ݂ܻܝܩܻܝܢ ܠܟ݂ܝ ܚܛܗܱܝܟ݁ܝ
Luke 7:49 ܫܱܪܻܝܘ ܕ݁ܝܢ ܗܢܘܢ ܕܱ݁ܣܡܻܝܟ݂ܻܝܢ ܐܡܪܻܝܢ ܒ݁ܢܱܦ݂ܫܗܘܢ ܡܱܢܘ ܗܢܐ ܕ݁ܐܦ݂ ܚܛܗܐ ܫܒ݂ܩ
Luke 7:50 ܝܫܘܥ ܕ݁ܝܢ ܐܡܱܪ ܠܗܝ ܐܱܢ_ܬ݁ܬ݂ܐ ܗܱܝܡܢܘܬ݂ܟ݂ܝ ܐܱܚܝܱܬ݂ܟ݂ܝ ܙܠܝ ܒܱ݁ܫܠܡܐ
Luke 8:1 ܘܱܗܘܐ ܡܢ ܒ݁ܬ݂ܱܪ ܗܠܝܢ ܡܬ݂ܟ݁ܪܟ݂ ܗ_ܘܐ ܝܫܘܥ ܒܱ݁ܡܕ݂ܻܝܢܬ݂ܐ ܘܱܒ݂ܩܘܪܝܐ ܘܡܱܟ݂ܪܙ ܗ_ܘܐ ܘܱܡܣܱܒܱ݁ܪ ܡܱܠܟ݁ܘܬ݂ܐ ܕܱ݁ܐܠܗܐ ܘܱܬ݂ܪܥܣܱܪܬ݁ܗ ܥܱܡܗ
Luke 8:2 ܘܢܫܐ ܗܠܝܢ ܕ݁ܐܬ݂ܱܐܣܻܝ ܡܢ ܟ݁ܘܪܗܢܐ ܘܡܢ ܪܘܚܐ ܒܻ݁ܝܫܬ݂ܐ ܡܱܪܝܱܡ ܕ݁ܡܬ݂ܩܱܪܝܐ ܡܱܓ݂ܕ݁ܠܝܬ݁ܐ ܗܝ ܕ݁ܫܱܒ݂ܥܐ ܫܻܐܕ݂ܻܝܢ ܢܦ݂ܱܩܘ ܡܢܗ
Luke 8:3 ܘܝܘܚܱܢ ܐܱܢ_ܬܱ݁ܬ݂ ܟ݁ܘܙܱܐ ܪܱܒܱ݁ܝܬ݁ܗ ܕ݁ܗܪܘܕ݂ܣ ܘܫܘܫܱܢ ܘܱܐ_ܚܪܢܝܬ݂ܐ ܣܱܓܻ݁ܝܐܬ݂ܐ ܐܱܝܠܝܢ ܕܱ݁ܡܫܱܡܫܢ ܗ_ܘܱܝ ܠܗܘܢ ܡܢ ܩܢܝܢܱܝܗܝܢ
Luke 8:4 ܘܟ݂ܱܕ݂ ܟ݁ܢܫܐ ܣܱܓܻ݁ܝܐܐ ܟ݁ܢܱܫ ܗ_ܘܐ ܘܡܢ ܟ݁ܠ ܡܕ݂ܻܝܢܢ ܐܬ݂ܝܢ ܗ_ܘܱܘ ܠܘܬ݂ܗ ܐܡܱܪ ܒ݁ܡܱܬ݂ܠܐ
Luke 8:5 ܢܦ݂ܱܩ ܙܪܘܥܐ ܠܡܙܪܱܥ ܙܱܪܥܗ ܘܟ݂ܱܕ݂ ܙܪܱܥ ܐܻܝܬ݂ ܕܱ݁ܢܦ݂ܱܠ ܥܱܠ ܝܱܕ݂ ܐܘܪܚܐ ܘܐܬ݁ܕ݂ܻܝܫ ܘܐܟ݂ܱܠܬ݂ܗ ܦ݁ܪܱܚܬ݂ܐ
Luke 8:6 ܘܱܐ_ܚܪܻܢܐ ܢܦ݂ܱܠ ܥܱܠ ܫܘܥܐ ܘܒ݂ܱܪ ܫܥܬ݂ܗ ܝܻܥܐ ܘܱܕ݂ܠܱܝܬ݁ ܗ_ܘܐ ܠܗ ܬܱ݁ܠܻܝܠܘܬ݂ܐ ܝܻܒ݂ܫ
Luke 8:7 ܘܱܐ_ܚܪܻܢܐ ܢܦ݂ܱܠ ܒ݁ܝܬ݂ ܟ݁ܘܒ݁ܐ ܘܻܝܥܱܘ ܥܱܡܗ ܟ݁ܘܒ݁ܐ ܘܚܱܢܩܘܗ_ܝ
Luke 8:8 ܘܱܐ_ܚܪܻܢܐ ܢܦ݂ܱܠ ܒܱ݁ܐܪܥܐ ܛܒ݂ܬ݂ܐ ܘܫܱܦܻ݁ܝܪܬ݁ܐ ܘܻܝܥܐ ܘܱܥܒ݂ܱܕ݂ ܦܻ݁ܐܪܐ ܚܱܕ݂ ܒܱ݁ܡܐܐ ܗܠܝܢ ܟܱ݁ܕ݂ ܐܡܱܪ ܩܥܐ ܗ_ܘܐ ܕ݁ܡܱܢ ܕܻ݁ܐܝܬ݂ ܠܗ ܐܕ݂ܢܐ ܕ݁ܢܫܡܱܥ ܢܫܡܱܥ
Luke 8:9 ܘܫܱܐܠܘܗ_ܝ ܬܱ݁ܠܡܻܝܕ݂ܱܘܗ_ܝ ܕ݁ܡܢܱܘ ܡܱܬ݂ܠܐ ܗܢܐ
Luke 8:10 ܗܘ ܕ݁ܝܢ ܐܡܱܪ ܠܗܘܢ ܠܟ݂ܘܢ ܗ_ܘ ܝܻܗܻܝܒ݂ ܠܡܕܱ݁ܥ ܐ_ܪܙܐ ܕ݁ܡܱܠܟ݁ܘܬ݂ܗ ܕܱ݁ܐܠܗܐ ܠܗܢܘܢ ܕ݁ܝܢ ܫܱܪܟ݁ܐ ܒ݁ܦ݂ܠܐܬ݂ܐ ܡܬ݂ܐܡܱܪ ܕ݁ܟ݂ܱܕ݂ ܚܙܝܢ ܠܐ ܢܚܙܘܢ ܘܟ݂ܱܕ݂ ܫܡܥܻܝܢ ܠܐ ܢܣܬܱ݁ܟ݁ܠܘܢ
Luke 8:11 ܗܢܱܘ ܕ݁ܝܢ ܡܱܬ݂ܠܐ ܙܱܪܥܐ ܐܻܝܬ݂ܱܘܗ_ܝ ܡܠܬ݂ܐ ܕܱ݁ܐܠܗܐ
Luke 8:12 ܗܢܘܢ ܕ݁ܝܢ ܕ݁ܥܱܠ ܝܱܕ݂ ܐܘܪܚܐ ܐܻܝܬ݂ܱܝܗܘܢ ܗܢܘܢ ܕ݁ܫܡܥܻܝܢ ܡܠܬ݂ܐ ܘܐܬ݂ܐ ܒ݁ܥܠܕ݁ܒ݂ܒ݂ܐ ܫܩܠ ܡܠܬ݂ܐ ܡܢ ܠܒ݁ܗܘܢ ܕ݁ܠܐ ܢܗܱܝܡܢܘܢ ܘܢܻܚܘܢ
Luke 8:13 ܗܠܝܢ ܕ݁ܝܢ ܕ݁ܥܱܠ ܫܘܥܐ ܗܠܝܢ ܐܢܘܢ ܕ݁ܡܐ ܕܱ݁ܫܡܱܥܘ ܒ݁ܚܱܕ݂ܘܬ݂ܐ ܡܩܱܒ݁ܠܻܝܢ ܠܗ ܠܡܠܬ݂ܐ ܘܥܩܪܐ ܠܱܝܬ݁ ܠܗܘܢ ܐܠܐ ܕ݁ܙܱܒ݂ܢܐ ܗ_ܝ ܗܱܝܡܢܘܬ݂ܗܘܢ ܘܒ݂ܱܙܒ݂ܱܢ ܢܣܝܘܢܐ ܡܬ݂ܟܱ݁ܫܠܻܝܢ
Luke 8:14 ܗܱܘ ܕ݁ܝܢ ܕܱ݁ܢܦ݂ܱܠ ܒ݁ܝܬ݂ ܟ݁ܘܒ݁ܐ ܗܠܝܢ ܐܢܘܢ ܐܱܝܠܝܢ ܕ݁ܫܡܥܻܝܢ ܡܠܬ݂ܐ ܘܱܒ݂ܨܦ݂ܬ݂ܐ ܘܱܒ݂ܥܘܬ݂ܪܐ ܘܒ݂ܱܪܓ݂ܻܝܓ݂ܬ݂ܗ ܕ݁ܥܠܡܐ ܡܬ݂ܚܱܢܩܻܝܢ ܘܦ݂ܻܐܪܐ ܠܐ ܝܗܒܻ݁ܝܢ
Luke 8:15 ܗܱܘ ܕ݁ܝܢ ܕ݁ܒ݂ܱܐܪܥܐ ܛܒ݂ܬ݂ܐ ܗܠܝܢ ܐܢܘܢ ܐܱܝܠܝܢ ܕܱ݁ܒ݂ܠܒ݁ܐ ܫܱܦ݂ܝܐ ܘܛܒ݂ܐ ܫܡܥܻܝܢ ܡܠܬ݂ܐ ܘܐܚܕܻ݁ܝܢ ܘܝܗܒܻ݁ܝܢ ܦܻ݁ܐܪܐ ܒܱ݁ܡܣܱܝܒ݁ܪܢܘܬ݂ܐ
Luke 8:16 ܠܐ ܐ_ܢܫ ܡܱܢܗܱܪ ܫܪܓ݂ܐ ܘܱܡܚܱܦ݁ܐ ܠܗ ܒ݁ܡܐܢܐ ܐܱܘ ܣܐܡ ܠܗ ܬ݁ܚܝܬ݂ ܥܱܪܣܐ ܐܠܐ ܣܐܡ ܠܗ ܠܥܠ ܡܢ ܡܢܪܬ݁ܐ ܕ݁ܟ݂ܠ ܕ݁ܥܐܠ ܢܚܙܐ ܢܘܗܪܗ
Luke 8:17 ܠܱܝܬ݁ ܓ݁ܝܪ ܡܕ݁ܡ ܕܱ݁ܟ݂ܣܐ ܕ݁ܠܐ ܢܬ݂ܓ݁ܠܐ ܘܠܐ ܕܱ݁ܡܛܱܫܱܝ ܕ݁ܠܐ ܢܬ݂ܻܝܕ݂ܱܥ ܘܢܻܐܬ݂ܐ ܠܓ݂ܠܝܐ
Luke 8:18 ܚܙܱܘ ܐܱܝܟܱ݁ܢܐ ܫܡܱܥܬ݁ܘܢ ܡܱܢ ܕܻ݁ܐܝܬ݂ ܠܗ ܓ݁ܝܪ ܢܬ݂ܻܝܗܒ݂ ܠܗ ܘܡܱܢ ܕ݁ܠܱܝܬ݁ ܠܗ ܐܦ݂ ܗܱܘ ܕ݁ܣܒ݂ܱܪ ܕܻ݁ܐܝܬ݂ ܠܗ ܢܫܬ݁ܩܠ ܡܢܗ
Luke 8:19 ܐܬ݂ܱܘ ܕ݁ܝܢ ܠܘܬ݂ܗ ܐܡܗ ܘܱܐܚܱܘܗ_ܝ ܘܠܐ ܡܫܟ݁ܚܻܝܢ ܗ_ܘܱܘ ܕܱ݁ܢܡܱܠܠܘܢ ܥܱܡܗ ܡܛܠ ܟ݁ܢܫܐ
Luke 8:20 ܘܐܡܱܪܘ ܠܗ ܐܡܟ݂ ܘܱܐܚܱܝܟ݁ ܩܝܡܻܝܢ ܠܒ݂ܱܪ ܘܨܒ݂ܝܢ ܠܡܚܙܝܟ݂
Luke 8:21 ܗܘ ܕ݁ܝܢ ܥܢܐ ܘܐܡܱܪ ܠܗܘܢ ܗܠܝܢ ܐܢܘܢ ܐܡܝ ܘܱܐܚܱܝ ܐܱܝܠܝܢ ܕ݁ܫܡܥܻܝܢ ܡܠܬ݂ܐ ܕܱ݁ܐܠܗܐ ܘܥܒ݂ܕܻ݁ܝܢ ܠܗ
Luke 8:22 ܗܘܐ ܕ݁ܝܢ ܒ݁ܚܱܕ݂ ܡܢ ܝܱܘܡܬ݂ܐ ܣܠܩ ܝܫܘܥ ܝܻܬ݂ܒ݂ ܒܱ݁ܣܦ݂ܻܝܢ_ܬ݁ܐ ܗܘ ܘܬ݂ܱܠܡܻܝܕ݂ܱܘܗ_ܝ ܘܐܡܱܪ ܠܗܘܢ ܢܥܒܱ݁ܪ ܠܗܱܘ ܥܒ݂ܪܐ ܕ݁ܝܱܡܬ݂ܐ
Luke 8:23 ܘܟ݂ܱܕ݂ ܪܕ݂ܝܢ ܕ݁ܡܟ݂ ܠܗ ܗܘ ܝܫܘܥ ܘܱܗܘܬ݂ ܥܱܠܥܠܐ ܕ݁ܪܘܚܐ ܒ݁ܝܱܡܬ݂ܐ ܘܩܱܪܻܝܒ݂ܐ ܗ_ܘܬ݂ ܣܦ݂ܻܝܢ_ܬ݁ܐ ܠܡܛܒܱ݁ܥ
Luke 8:24 ܘܱܩܪܒ݂ܘ ܐܱܥܻܝܪܘܗ_ܝ ܘܐܡܪܻܝܢ ܠܗ ܪܱܒܱ݁ܢ ܪܱܒܱ݁ܢ ܐܒ݂ܕܻ݁ܝܢܱܢ ܗܘ ܕ݁ܝܢ ܩܡ ܘܱܟ݂ܐܐ ܒ݁ܪܘܚܐ ܘܱܒ݂ܡܱܚܫܘܠܐ ܕ݁ܝܱܡܐ ܘܢܚܘ ܘܱܗܘܐ ܫܠܝܐ
Luke 8:25 ܘܐܡܱܪ ܠܗܘܢ ܐܱܝܟ݁ܐ ܗ_ܝ ܗܱܝܡܢܘܬ݂ܟ݂ܘܢ ܗܢܘܢ ܕ݁ܝܢ ܟܱ݁ܕ݂ ܕܱ݁ܚܻܝܠܻܝܢ ܡܬ݁ܕܱ݁ܡܪܻܝܢ ܗ_ܘܱܘ ܘܐܡܪܻܝܢ ܚܱܕ݂ ܠܚܱܕ݂ ܡܱܢܘ ܟܱ݁ܝ ܗܢܐ ܕ݁ܐܦ݂ ܠܪܘܚܐ ܦ݁ܩܕ݂ ܘܱܠܡܱܚܫܘܠܐ ܘܱܠܝܱܡܐ ܘܡܫܬܱ݁ܡܥܻܝܢ ܠܗ
Luke 8:26 ܘܱܪܕ݂ܱܘ ܘܐܬ݂ܱܘ ܠܱܐܬ݂ܪܐ ܕ݁ܓ݂ܕ݂ܪܝܐ ܕܻ݁ܐܝܬ݂ܱܘܗ_ܝ ܒ݁ܥܒ݂ܪܐ ܠܘܩܒ݂ܱܠ ܓ݁ܠܻܝܠܐ
Luke 8:27 ܘܟ݂ܱܕ݂ ܢܦ݂ܱܩ ܠܱܐܪܥܐ ܦ݁ܓ݂ܱܥ ܒ݁ܗ ܓܱ݁ܒ݂ܪܐ ܚܱܕ݂ ܡܢ ܡܕ݂ܻܝܢ_ܬ݁ܐ ܕܻ݁ܐܝܬ݂ ܒ݁ܗ ܕܱ݁ܝܘܐ ܡܢ ܙܱܒ݂ܢܐ ܣܱܓܻ݁ܝܐܐ ܘܡܐܢܐ ܠܐ ܠܒ݂ܫ ܗ_ܘܐ ܘܱܒ݂ܒ݂ܱܝܬ݁ܐ ܠܐ ܥܡܱܪ ܗ_ܘܐ ܐܠܐ ܒ݁ܒ݂ܝܬ݂ ܩܒ݂ܘܪܐ
Luke 8:28 ܟܱ݁ܕ݂ ܚܙܐ ܕ݁ܝܢ ܠܝܫܘܥ ܩܥܐ ܘܱܢܦ݂ܱܠ ܩܕ݂ܡܱܘܗ_ܝ ܘܱܒ݂ܩܠܐ ܪܡܐ ܐܡܱܪ ܡܐ ܠܱܢ ܘܠܟ݂ ܝܫܘܥ ܒ݁ܪܗ ܕܱ݁ܐܠܗܐ ܡܪܱܝܡܐ ܒ݁ܥܐ ܐ_ܢܐ ܡܢܟ݂ ܠܐ ܬ݁ܫܱܢܩܱܢܝ
Luke 8:29 ܦ݁ܩܕ݂ ܗ_ܘܐ ܠܗ ܓ݁ܝܪ ܝܫܘܥ ܠܪܘܚܐ ܛܱܢܦ݂ܐ ܠܡܦܱ݁ܩ ܡܢ ܒܱ݁ܪܢܫܐ ܣܱܓܻ݁ܝ ܗ_ܘܐ ܓ݁ܝܪ ܙܱܒ݂ܢܐ ܡܢ ܕܱ݁ܫܒ݂ܐ ܗ_ܘܐ ܠܗ ܘܡܬ݂ܐܣܱܪ ܗ_ܘܐ ܒ݁ܫܻܫܠܬ݂ܐ ܘܱܒ݂ܟ݂ܒ݂ܠܐ ܡܬ݂ܢܛܱܪ ܗ_ܘܐ ܘܱܡܦ݂ܱܣܩ ܗ_ܘܐ ܐܱܣܘܪܱܘܗ_ܝ ܘܡܬ݁ܕ݁ܒ݂ܱܪ ܗ_ܘܐ ܡܢ ܫܻܐܕ݂ܐ ܠܚܘܪܒ݁ܐ
Luke 8:30 ܫܱܐܠܗ ܕ݁ܝܢ ܝܫܘܥ ܡܱܢ ܫܡܟ݂ ܐܡܱܪ ܠܗ ܠܓ݂ܝܘܢ ܡܛܠ ܕ݁ܕ݂ܱܝܘܐ ܣܱܓܻ݁ܝܐܐ ܥܱܠܻܝܠܻܝܢ ܗ_ܘܱܘ ܒ݁ܗ
Luke 8:31 ܘܒ݂ܥܝܢ ܗ_ܘܱܘ ܡܢܗ ܕ݁ܠܐ ܢܦ݂ܩܘܕ݂ ܠܗܘܢ ܠܡܻܐܙܱܠ ܠܱܬ݂ܗܘܡܐ
Luke 8:32 ܐܻܝܬ݂ ܗ_ܘܐ ܕ݁ܝܢ ܬܱ݁ܡܢ ܒܱ݁ܩܪܐ ܕܱ݁ܚܙܻܝܪܐ ܣܱܓܻ݁ܝܐܐ ܕ݁ܪܥܝܐ ܒ݁ܛܘܪܐ ܘܒ݂ܥܝܢ ܗ_ܘܱܘ ܡܢܗ ܕ݁ܢܱܦ݁ܣ ܠܗܘܢ ܕ݁ܒ݂ܱܚܙܻܝܪܐ ܢܥܠܘܢ ܘܱܐܦ݁ܣ ܠܗܘܢ
Luke 8:33 ܘܱܢܦ݂ܱܩܘ ܫܻܐܕ݂ܐ ܡܢ ܓܱ݁ܒ݂ܪܐ ܘܥܱܠܘ ܒܱ݁ܚܙܻܝܪܐ ܘܬ݂ܪܨܱܬ݂ ܒܱ݁ܩܪܐ ܗܝ ܟ݁ܠܗ ܠܱܫܩܻܝܦ݂ܐ ܘܱܢܦ݂ܱܠܘ ܒ݁ܝܱܡܬ݂ܐ ܘܐܬ݂ܚܱܢܱܩܘ
Luke 8:34 ܟܱ݁ܕ݂ ܚܙܱܘ ܕ݁ܝܢ ܪܥܱܘܬ݂ܐ ܡܕ݁ܡ ܕܱ݁ܗܘܐ ܥܪܱܩܘ ܘܐܫܬܱ݁ܥܻܝܘ ܒܱ݁ܡܕ݂ܻܝܢܬ݂ܐ ܘܱܒ݂ܩܘܪܝܐ
Luke 8:35 ܘܱܢܦ݂ܱܩܘ ܐ_ܢܫܐ ܕ݁ܢܚܙܘܢ ܡܕ݁ܡ ܕܱ݁ܗܘܐ ܘܐܬ݂ܱܘ ܠܘܬ݂ ܝܫܘܥ ܘܐܫܟ݁ܚܘܗ_ܝ ܠܓ݂ܱܒ݂ܪܐ ܗܱܘ ܕܱ݁ܢܦ݂ܱܩܘ ܫܻܐܕ݂ܱܘܗ_ܝ ܟܱ݁ܕ݂ ܠܒ݂ܻܝܫ ܘܱܡܢܱܟܱ݁ܦ݂ ܘܝܬ݂ܒ݂ ܠܘܬ݂ ܪܓ݂ܠܱܘܗ_ܝ ܕ݁ܝܫܘܥ ܘܱܕ݂ܚܠܘ
Luke 8:36 ܘܐܫܬܱ݁ܥܻܝܘ ܠܗܘܢ ܐܱܝܠܝܢ ܕܱ݁ܚܙܱܘ ܐܱܝܟܱ݁ܢܐ ܐܬ݂ܱܐܣܻܝ ܓܱ݁ܒ݂ܪܐ ܗܱܘ ܕܱ݁ܝܘܢܐ
Luke 8:37 ܘܒ݂ܥܝܢ ܗ_ܘܱܘ ܡܢܗ ܟ݁ܠܗ ܟ݁ܢܫܐ ܕ݁ܓ݂ܕ݂ܪܝܐ ܕ݁ܢܻܐܙܱܠ ܠܗ ܡܢ ܠܘܬ݂ܗܘܢ ܡܛܠ ܕ݁ܕ݂ܚܠܬ݂ܐ ܪܱܒ݁ܬ݂ܐ ܐܚܕܱ݁ܬ݂ ܐܢܘܢ ܗܘ ܕ݁ܝܢ ܝܫܘܥ ܣܠܩ ܠܱܣܦ݂ܻܝܢ_ܬ݁ܐ ܘܱܗܦ݂ܱܟ݂ ܡܢ ܠܘܬ݂ܗܘܢ
Luke 8:38 ܗܱܘ ܕ݁ܝܢ ܓܱ݁ܒ݂ܪܐ ܕܱ݁ܢܦ݂ܱܩܘ ܡܢܗ ܫܻܐܕ݂ܐ ܒ݁ܥܐ ܗ_ܘܐ ܡܢܗ ܕܱ݁ܠܘܬ݂ܗ ܢܗܘܐ ܘܱܫܪܝܗ_ܝ ܝܫܘܥ ܘܐܡܱܪ ܠܗ
Luke 8:39 ܗܦ݂ܘܟ݂ ܠܒ݂ܱܝܬ݁ܟ݂ ܘܐܫܬܱ݁ܥܐ ܡܕ݁ܡ ܕܱ݁ܥܒ݂ܱܕ݂ ܠܟ݂ ܐܱܠܗܐ ܘܐܙܱܠ ܘܡܱܟ݂ܪܙ ܗ_ܘܐ ܒ݁ܟ݂ܠܗ ܡܕ݂ܻܝܢ_ܬ݁ܐ ܡܕ݁ܡ ܕܱ݁ܥܒ݂ܱܕ݂ ܠܗ ܝܫܘܥ
Luke 8:40 ܟܱ݁ܕ݂ ܗܦ݂ܱܟ݂ ܕ݁ܝܢ ܝܫܘܥ ܩܱܒ݁ܠܗ ܟ݁ܢܫܐ ܣܱܓܻ݁ܝܐܐ ܟ݁ܠܗܘܢ ܓ݁ܝܪ ܠܗ ܚܝܪܻܝܢ ܗ_ܘܱܘ
Luke 8:41 ܘܓ݂ܱܒ݂ܪܐ ܚܱܕ݂ ܕܱ݁ܫܡܗ ܝܘܐܪܫ ܪܻܝܫ ܟ݁ܢܘܫܬ݁ܐ ܢܦ݂ܱܠ ܩܕ݂ܡ ܪܓ݂ܠܱܘܗ_ܝ ܕ݁ܝܫܘܥ ܘܒ݂ܥܐ ܗ_ܘܐ ܡܢܗ ܕ݁ܢܥܘܠ ܠܒ݂ܱܝܬ݁ܗ
Luke 8:42 ܒܱ݁ܪܬ݂ܐ ܓ݁ܝܪ ܝܻܚܻܝܕ݂ܝܬ݁ܐ ܐܻܝܬ݂ ܗ_ܘܬ݂ ܠܗ ܐܱܝܟ݂ ܒܱ݁ܪ_ܬ݂ ܫܢܻܝܢ ܬܱ݁ܪܬܱ݁ܥܣܪܐ ܘܩܱܪܻܝܒ݂ܐ ܗ_ܘܬ݂ ܠܱܡܡܬ݂ ܘܟ݂ܱܕ݂ ܐܙܠ ܥܱܡܗ ܗܘ ܝܫܘܥ ܟ݁ܢܫܐ ܣܱܓܻ݁ܝܐܐ ܚܒ݂ܨ ܗ_ܘܐ ܠܗ
Luke 8:43 ܐܱܢ_ܬ݁ܬ݂ܐ ܕ݁ܝܢ ܚܕ݂ܐ ܕܱ݁ܬ݂ܪܻܝܥ ܗ_ܘܐ ܕ݁ܡܗ ܫܢܻܝܢ ܬܱ݁ܪܬܱ݁ܥܣܪܐ ܗܝ ܕ݁ܒ݂ܝܬ݂ ܐܣܱܘܬ݂ܐ ܟ݁ܠܗ ܩܢܝܢܗ ܐܱܦ݁ܩܱܬ݂ ܘܠܐ ܐܫܟ݁ܚܱܬ݂ ܕ݁ܡܢ ܐ_ܢܫ ܬ݁ܬ݂ܱܐܣܐ
Luke 8:44 ܐܬ݂ܩܱܪܒ݂ܱܬ݂ ܡܢ ܒ݁ܣܬ݁ܪܗ ܘܩܪܒܱ݁ܬ݂ ܠܟ݂ܢܦ݂ܐ ܕ݁ܡܐܢܗ ܘܡܚܕ݂ܐ ܩܡܱܬ݂ ܡܱܪܕܻ݁ܝܬ݂ܐ ܕܱ݁ܕ݂ܡܗ
Luke 8:45 ܘܐܡܱܪ ܝܫܘܥ ܡܱܢܘ ܩܪܒ݂ ܠܻܝ ܘܟ݂ܱܕ݂ ܟ݁ܠܗܘܢ ܟ݁ܦ݂ܪܻܝܢ ܐܡܱܪ ܠܗ ܫܡܥܘܢ ܟܻ݁ܐܦ݂ܐ ܘܱܕ݂ܥܱܡܗ ܪܱܒܱ݁ܢ ܟ݁ܢܫܐ ܐܠܨܻܝܢ ܠܟ݂ ܘܚܒ݂ܨܻܝܢ ܘܐܡܱܪ ܐܱܢ_ܬ݁ ܡܱܢܘ ܩܪܒ݂ ܠܻܝ
Luke 8:46 ܗܘ ܕ݁ܝܢ ܐܡܱܪ ܐ_ܢܫ ܩܪܒ݂ ܠܻܝ ܐܢܐ ܓ݁ܝܪ ܝܕ݂ܥܬ݂ ܕ݁ܚܱܝܠܐ ܢܦ݂ܱܩ ܡܢܝ
Luke 8:47 ܗܝ ܕ݁ܝܢ ܐܱܢ_ܬ݁ܬ݂ܐ ܟܱ݁ܕ݂ ܚܙܬ݂ ܕ݁ܠܐ ܛܥܬ݂ܗ ܐܬ݂ܬ݂ ܟܱ݁ܕ݂ ܪܱܬܻ݁ܝܬ݂ܐ ܘܢܦ݂ܠܱܬ݂ ܣܓ݂ܕܱ݁ܬ݂ ܠܗ ܘܐܡܪܱܬ݂ ܠܥܻܝܢ ܥܱܡܐ ܟ݁ܠܗ ܡܛܠ ܐܱܝܕ݂ܐ ܥܠܬ݂ܐ ܩܪܒܱ݁ܬ݂ ܘܱܐܝܟܱ݁ܢܐ ܡܚܕ݂ܐ ܐܬ݂ܱܐܣܝܱܬ݂
Luke 8:48 ܗܘ ܕ݁ܝܢ ܝܫܘܥ ܐܡܱܪ ܠܗ ܐܬ݂ܠܱܒ݁_ܒ݂ܝ ܒ݁ܪܱܬ݂ܝ ܗܱܝܡܢܘܬ݂ܟ݂ܝ ܐܱܚܝܱܬ݂ܟ݂ܝ ܙܠܝ ܒܱ݁ܫܠܡܐ
Luke 8:49 ܘܥܱܕ݂ ܗܘ ܡܡܱܠܠ ܐܬ݂ܐ ܐ_ܢܫ ܡܢ ܕ݁ܒ݂ܝܬ݂ ܪܱܒ݁ ܟ݁ܢܘܫܬ݁ܐ ܘܐܡܱܪ ܠܗ ܡܻܝܬ݂ܱܬ݂ ܠܗ ܒܱ݁ܪܬ݂ܟ݂ ܠܐ ܬܱ݁ܥܡܠ ܠܡܱܠܦ݂ܢܐ
Luke 8:50 ܝܫܘܥ ܕ݁ܝܢ ܫܡܱܥ ܘܐܡܱܪ ܠܱܐܒ݂ܘܗ ܕܱ݁ܛܠܻܝܬ݂ܐ ܠܐ ܬ݁ܕ݂ܚܱܠ ܒܱ݁ܠܚܘܕ݂ ܗܱܝܡܢ ܘܚܝܐ
Luke 8:51 ܐܬ݂ܐ ܕ݁ܝܢ ܝܫܘܥ ܠܒ݂ܱܝܬ݁ܐ ܘܠܐ ܫܒ݂ܱܩ ܠܐ_ܢܫ ܕ݁ܢܥܘܠ ܥܱܡܗ ܐܠܐ ܠܫܡܥܘܢ ܘܱܠܝܱܥܩܘܒ݂ ܘܱܠܝܘܚܱܢܢ ܘܠܱܐܒ݂ܘܗ ܕܱ݁ܛܠܻܝܬ݂ܐ ܘܠܐܡܗ
Luke 8:52 ܟ݁ܠܗܘܢ ܕ݁ܝܢ ܒ݁ܟ݂ܝܢ ܗ_ܘܱܘ ܘܡܱܪܩܕ݂ܻܝܢ ܥܠܝܗ ܝܫܘܥ ܕ݁ܝܢ ܐܡܱܪ ܠܐ ܬ݁ܒ݂ܟ݁ܘܢ ܠܐ ܓ݁ܝܪ ܡܻܝܬ݂ܱܬ݂ ܐܠܐ ܕܱ݁ܡܟ݁ܐ ܗ_ܝ
Luke 8:53 ܘܓ݂ܚܟܻ݁ܝܢ ܗ_ܘܱܘ ܥܠܱܘܗ_ܝ ܕ݁ܝܕ݂ܥܻܝܢ ܕ݁ܡܻܝܬ݂ܱܬ݂ ܠܗ
Luke 8:54 ܗܘ ܕ݁ܝܢ ܐܱܦ݁ܩ ܠܟ݂ܠܢܫ ܠܒ݂ܱܪ ܘܱܐܚܕ݁ܗ ܒܻ݁ܐܝܕ݂ܗ ܘܱܩܪܗ ܘܐܡܱܪ ܛܠܻܝܬ݂ܐ ܩܘܡܝ
Luke 8:55 ܘܗܦ݂ܟܱ݁ܬ݂ ܪܘܚܗ ܘܡܚܕ݂ܐ ܩܡܱܬ݂ ܘܱܦ݂ܩܱܕ݂ ܕ݁ܢܬ݁ܠܘܢ ܠܗ ܠܡܐܟ݂ܱܠ
Luke 8:56 ܘܱܬ݂ܡܱܗܘ ܐܱܒ݂ܗܝܗ ܗܘ ܕ݁ܝܢ ܙܱܗܱܪ ܐܢܘܢ ܕܱ݁ܠܐ_ܢܫ ܠܐ ܢܻܐܡܪܘܢ ܡܐ ܕܱ݁ܗܘܐ
Luke 9:1 ܘܱܩܪܐ ܝܫܘܥ ܠܱܬ݂ܪܥܣܱܪܬ݁ܗ ܘܝܱܗ_ܒ݂ ܠܗܘܢ ܚܱܝܠܐ ܘܫܘܠܛܢܐ ܥܱܠ ܟ݁ܠܗܘܢ ܫܻܐܕ݂ܐ ܘܟ݂ܘܪܗܢܐ ܠܡܱܐܣܝܘ
Luke 9:2 ܘܫܱܕܱ݁ܪ ܐܢܘܢ ܠܡܱܟ݂ܪܙܘ ܡܱܠܟ݁ܘܬ݂ܗ ܕܱ݁ܐܠܗܐ ܘܱܠܡܱܐܣܝܘ ܟ݁ܪܻܝܗܐ
Luke 9:3 ܘܐܡܱܪ ܠܗܘܢ ܡܕ݁ܡ ܠܐ ܬ݁ܫܩܠܘܢ ܠܐܘܪܚܐ ܠܐ ܫܱܒ݂ܛܐ ܘܠܐ ܬܱ݁ܪܡܠܐ ܘܠܐ ܠܱܚܡܐ ܘܠܐ ܟ݁ܣܦ݁ܐ ܘܠܐ ܬܱ݁ܪܬ݁ܝܢ ܟ݁ܘܬܻ݁ܝܢܝܢ ܢܗܘܝܢ ܠܟ݂ܘܢ
Luke 9:4 ܘܠܱܐܝܢܐ ܒܱ݁ܝܬ݁ܐ ܕ݁ܥܐܠܻܝܢ ܐܢ_ܬ݁ܘܢ ܠܗ ܬܱ݁ܡܢ ܗܘܱܘ ܘܡܢ ܬܱ݁ܡܢ ܦ݁ܘܩܘ
Luke 9:5 ܘܱܠܡܱܢ ܕ݁ܠܐ ܡܩܱܒ݁ܠܻܝܢ ܠܟ݂ܘܢ ܡܐ ܕ݁ܢܦ݂ܩܻܝܢ ܐܢ_ܬ݁ܘܢ ܡܢ ܡܕ݂ܻܝܢ_ܬ݁ܐ ܗܝ ܐܦ݂ ܚܠܐ ܡܢ ܪܓ݂ܠܱܝܟ݁ܘܢ ܦ݁ܨܘ ܥܠܱܝܗܘܢ ܠܣܗܕ݁ܘܬ݂ܐ
Luke 9:6 ܘܱܢܦ݂ܱܩܘ ܫܠܻܝܚܐ ܘܡܬ݂ܟܱ݁ܪܟܻ݁ܝܢ ܗ_ܘܱܘ ܒ݁ܩܘܪܝܐ ܘܒ݂ܱܡܕ݂ܻܝܢܬ݂ܐ ܘܱܡܣܱܒ݁ܪܻܝܢ ܗ_ܘܱܘ ܘܡܱܐܣܝܢ ܒ݁ܟ݂ܠ ܕ݁ܘܟ݁
Luke 9:7 ܫܡܱܥ ܕ݁ܝܢ ܗܪܘܕ݂ܣ ܛܛܪܱܪܟ݂ܱܐ ܟ݁ܠܗܝܢ ܕ݁ܗܘܝܢ ܗ_ܘܱܝ ܒܻ݁ܐܝܕ݂ܗ ܘܡܬ݁ܕܱ݁ܡܱܪ ܗ_ܘܐ ܡܛܠ ܕ݁ܐܡܪܻܝܢ ܗ_ܘܱܘ ܐ_ܢܫܻܝܢ ܕ݁ܝܘܚܱܢܢ ܩܡ ܡܢ ܒ݁ܝܬ݂ ܡܻܝܬ݂ܐ
Luke 9:8 ܐ_ܚܪܢܐ ܕ݁ܝܢ ܐܡܪܻܝܢ ܗ_ܘܱܘ ܕܻ݁ܐܠܻܝܐ ܐܬ݂ܚܙܻܝ ܘܱܐ_ܚܪܢܐ ܕܱ݁ܢܒ݂ܻܝܐ ܡܢ ܢܒ݂ܻܝܐ ܩܱܕ݂ܡܝܐ ܩܡ
Luke 9:9 ܘܐܡܱܪ ܗܪܘܕ݂ܣ ܪܻܫܗ ܕ݁ܝܘܚܱܢܢ ܐܢܐ ܦ݁ܣܩܬ݂ ܡܱܢܘ ܕ݁ܝܢ ܗܢܐ ܕ݁ܗܠܝܢ ܫܡܱܥ ܐ_ܢܐ ܥܠܱܘܗ_ܝ ܘܨܒ݂ܐ ܗ_ܘܐ ܕ݁ܢܚܙܝܘܗ_ܝ
Luke 9:10 ܘܟ݂ܱܕ݂ ܗܦ݂ܱܟ݂ܘ ܫܠܻܝܚܐ ܐܫܬܱ݁ܥܻܝܘ ܠܝܫܘܥ ܟ݁ܠܡܕ݁ܡ ܕܱ݁ܥܒ݂ܱܕ݂ܘ ܘܱܕ݂ܒ݂ܱܪ ܐܢܘܢ ܒܱ݁ܠܚܘܕ݂ܱܝܗܘܢ ܠܱܐܬ݂ܪܐ ܚܘܪܒ݁ܐ ܕ݁ܒ݂ܝܬ݂-ܨܱܝܕ݁ܐ
Luke 9:11 ܟ݁ܢܫܐ ܕ݁ܝܢ ܟܱ݁ܕ݂ ܝܻܕ݂ܱܥܘ ܐܙܱܠܘ ܒ݁ܬ݂ܪܗ ܘܩܱܒ݁ܠ ܐܢܘܢ ܘܱܡܡܱܠܠ ܗ_ܘܐ ܥܱܡܗܘܢ ܥܱܠ ܡܱܠܟ݁ܘܬ݂ܐ ܕܱ݁ܐܠܗܐ ܘܠܱܐܝܠܝܢ ܕܱ݁ܣܢܻܝܩܻܝܢ ܗ_ܘܱܘ ܥܱܠ ܐܣܝܘܬ݂ܐ ܡܱܐܣܐ ܗ_ܘܐ
Luke 9:12 ܟܱ݁ܕ݂ ܕ݁ܝܢ ܫܪܻܝ ܝܱܘܡܐ ܠܡܨܠܐ ܩܪܒ݂ܘ ܬܱ݁ܠܡܻܝܕ݂ܱܘܗ_ܝ ܘܐܡܪܻܝܢ ܠܗ ܫܪܻܝ ܠܟ݂ܢܫܐ ܕ݁ܢܻܐܙܠ_ܘܢ ܠܩܘܪܝܐ ܕܱ݁ܚܕ݂ܪܱܝܢ ܘܱܠܟ݂ܱܦ݂ܪܘܢܐ ܕ݁ܢܫܪܘܢ ܒ݁ܗܘܢ ܘܢܫܟ݁ܚܘܢ ܠܗܘܢ ܣܱܝܒ݁ܪܬ݁ܐ ܡܛܠ ܕ݁ܒ݂ܱܐܬ݂ܪܐ ܚܘܪܒ݁ܐ ܐܻܝܬ݂ܱܝܢ
Luke 9:13 ܐܡܱܪ ܠܗܘܢ ܝܫܘܥ ܗܱܒ݂ܘ ܠܗܘܢ ܐܱܢ_ܬ݁ܘܢ ܠܡܐܟ݂ܱܠ ܗܢܘܢ ܕ݁ܝܢ ܐܡܪܻܝܢ ܠܱܝܬ݁ ܠܱܢ ܝܱܬܻ݁ܝܪ ܡܢ ܚܱܡܫܐ ܠܱܚܡܻܝܢ ܘܱܬ݂ܪܝܢ ܢܘܢܻܝܢ ܐܠܐ ܐܢ ܐܙܱܠܢܱܢ ܘܱܙܒ݂ܱܢܱܢ ܣܱܝܒ݁ܪܬ݁ܐ ܠܗܢܐ ܟ݁ܠܗ ܥܱܡܐ
Luke 9:14 ܗܘܝܢ ܗ_ܘܱܘ ܓ݁ܝܪ ܐܱܝܟ݂ ܚܱܡܫܐ ܐܱܠܦ݂ܻܝܢ ܓܱ݁ܒ݂ܪܻܝܢ ܐܡܱܪ ܠܗܘܢ ܝܫܘܥ ܐܱܣܡܟ݂ܘ ܐܢܘܢ ܣܡܟ݂ܐ ܚܱܡܫܻܝܢ ܐ_ܢܫܻܝܢ ܒܱ݁ܣܡܟ݂ܐ
Luke 9:15 ܘܱܥܒ݂ܱܕ݂ܘ ܗܟ݂ܘܬ݂ ܬܱ݁ܠܡܻܝܕ݂ܐ ܘܱܐܣܡܟ݂ܘ ܠܟ݂ܠܗܘܢ
Luke 9:16 ܘܱܢܣܱܒ݂ ܝܫܘܥ ܗܢܘܢ ܚܱܡܫܐ ܠܱܚܡܻܝܢ ܘܱܬ݂ܪܝܢ ܢܘܢܻܝܢ ܘܚܪ ܒܱ݁ܫܡܱܝܐ ܘܒ݂ܱܪܟ݂ ܘܱܩܨܐ ܘܝܱܗ_ܒ݂ ܠܬ݂ܱܠܡܻܝܕ݂ܱܘܗ_ܝ ܕܱ݁ܢܣܻܝܡܘܢ ܠܟ݂ܢܫܐ
Luke 9:17 ܘܐܟ݂ܱܠܘ ܟ݁ܠܗܘܢ ܘܱܣܒ݂ܱܥܘ ܘܱܫܩܱܠܘ ܩܨܝܐ ܡܕ݁ܡ ܕܱ݁ܐܘܬܱ݁ܪܘ ܬ݁ܪܥܣܱܪ ܩܘܦ݂ܻܝܢܻܝܢ
Luke 9:18 ܘܟ݂ܱܕ݂ ܡܨܱܠܐ ܒܱ݁ܠܚܘܕ݂ܱܘܗ_ܝ ܘܬ݂ܱܠܡܻܝܕ݂ܱܘܗ_ܝ ܥܱܡܗ ܫܱܐܠ ܐܢܘܢ ܘܐܡܱܪ ܡܱܢܘ ܐܡܪܻܝܢ ܥܠܱܝ ܟ݁ܢܫܐ ܕܻ݁ܐܝܬ݂ܱܝ
Luke 9:19 ܥܢܱܘ ܘܐܡܪܻܝܢ ܠܗ ܕ݁ܝܘܚܱܢܢ ܡܱܥܡܕ݂ܢܐ ܘܱܐ_ܚܪܢܐ ܕܻ݁ܐܠܻܝܐ ܐ_ܚܪܢܐ ܕ݁ܝܢ ܕܱ݁ܢܒ݂ܻܝܐ ܚܱܕ݂ ܡܢ ܢܒ݂ܻܝܐ ܩܱܕ݂ܡܝܐ ܩܡ
Luke 9:20 ܐܡܱܪ ܠܗܘܢ ܐܱܢ_ܬ݁ܘܢ ܕ݁ܝܢ ܡܱܢܘ ܐܡܪܻܝܢ ܐܢ_ܬ݁ܘܢ ܕܻ݁ܐܝܬ݂ܱܝ ܥܢܐ ܫܡܥܘܢ ܘܐܡܱܪ ܡܫܻܝܚܗ ܕܱ݁ܐܠܗܐ
Luke 9:21 ܗܘ ܕ݁ܝܢ ܟ݁ܐܐ ܒ݁ܗܘܢ ܘܙܱܗܱܪ ܐܢܘܢ ܕ݁ܗܕ݂ܐ ܠܐ_ܢܫ ܠܐ ܢܻܐܡܪܘܢ
Luke 9:22 ܘܐܡܱܪ ܠܗܘܢ ܕܱ݁ܥܬ݂ܻܝܕ݂ ܗ_ܘ ܒ݁ܪܗ ܕ݁ܐ_ܢܫܐ ܕ݁ܣܱܓܻ݁ܝܐܬ݂ܐ ܢܚܱܫ ܘܱܕ݂ܢܣܬ݁ܠܐ ܡܢ ܩܱܫܻܝܫܐ ܘܪܱܒܱ݁ܝ ܟ݁ܗܢܐ ܘܣܦ݂ܪܐ ܘܢܩܛܠܘܢܝܗ_ܝ ܘܱܠܝܱܘܡܐ ܕܱ݁ܬ݂ܠܬ݂ܐ ܢܩܘܡ
Luke 9:23 ܘܐܡܱܪ ܗ_ܘܐ ܩܕ݂ܡ ܟ݁ܠܢܫ ܡܱܢ ܕ݁ܨܒ݂ܐ ܕ݁ܢܻܐܬ݂ܐ ܒ݁ܬ݂ܱܪܝ ܢܟ݂ܦ݁ܘܪ ܒ݁ܢܱܦ݂ܫܗ ܘܢܫܩܘܠ ܙܩܻܝܦ݂ܗ ܟ݁ܠܝܘܡ ܘܢܻܐܬ݂ܐ ܒ݁ܬ݂ܱܪܝ
Luke 9:24 ܡܱܢ ܓ݁ܝܪ ܕ݁ܨܒ݂ܐ ܕ݁ܢܱܦ݂ܫܗ ܢܱܚܐ ܡܱܘܒ݁ܕ݂ ܠܗ ܡܱܢ ܕ݁ܝܢ ܕ݁ܢܱܘܒ݁ܕ݂ ܢܱܦ݂ܫܗ ܡܛܠܬ݂ܝ ܗܢܐ ܡܱܚܐ ܠܗ
Luke 9:25 ܡܢܐ ܓ݁ܝܪ ܢܬ݂ܥܱܕܱ݁ܪ ܒܱ݁ܪ ܐ_ܢܫܐ ܕ݁ܢܻܐܬ݂ܱܪ ܥܠܡܐ ܟ݁ܠܗ ܢܱܦ݂ܫܗ ܕ݁ܝܢ ܢܱܘܒ݁ܕ݂ ܐܱܘ ܢܚܣܱܪ
Luke 9:26 ܡܱܢ ܕ݁ܢܒ݂ܗܱܬ݂ ܒܻ݁ܝ ܕ݁ܝܢ ܘܱܒ݂ܡܠܱܝ ܢܒ݂ܗܱܬ݂ ܒ݁ܗ ܒ݁ܪܗ ܕ݁ܐ_ܢܫܐ ܡܐ ܕ݁ܐܬ݂ܐ ܒ݁ܫܘܒ݂ܚܐ ܕܱ݁ܐܒ݂ܘܗ_ܝ ܥܱܡ ܡܱܠܱܐܟ݂ܱܘܗ_ܝ ܩܱܕܻ݁ܝܫܐ
Luke 9:27 ܫܪܪܐ ܐܡܱܪ ܐ_ܢܐ ܠܟ݂ܘܢ ܕܻ݁ܐܝܬ݂ ܐ_ܢܫܐ ܕ݁ܩܝܡܻܝܢ ܗܪܟ݁ܐ ܕ݁ܠܐ ܢܛܥܡܘܢ ܡܱܘܬ݁ܐ ܥܕ݂ܱܡܐ ܕ݁ܢܚܙܘܢ ܡܱܠܟ݁ܘܬ݂ܗ ܕܱ݁ܐܠܗܐ
Luke 9:28 ܗܘܐ ܕ݁ܝܢ ܒ݁ܬ݂ܱܪ ܡܠܐ ܗܠܝܢ ܐܱܝܟ݂ ܬ݁ܡܢܝܐ ܝܱܘܡܻܝܢ ܕ݁ܒ݂ܱܪ ܝܫܘܥ ܠܫܡܥܘܢ ܘܱܠܝܱܥܩܘܒ݂ ܘܱܠܝܘܚܱܢܢ ܘܱܣܠܩ ܠܛܘܪܐ ܠܱܡܨܱܠܝܘ
Luke 9:29 ܘܟ݂ܱܕ݂ ܗܘ ܡܨܱܠܐ ܐܬ݂ܚܱܠܱܦ݂ ܚܙܘܐ ܕܱ݁ܐܦܱ݁ܘܗ_ܝ ܘܢܱܚܬܱ݁ܘܗ_ܝ ܚܘܱܪܘ ܘܡܱܒ݂ܪܩܻܝܢ ܗ_ܘܱܘ
Luke 9:30 ܘܗܐ ܬ݁ܪܝܢ ܓܱ݁ܒ݂ܪܻܝܢ ܡܡܱܠܠܻܝܢ ܗ_ܘܱܘ ܥܱܡܗ ܕܻ݁ܐܝܬ݂ܱܝܗܘܢ ܡܘܫܐ ܘܻܐܠܻܝܐ
Luke 9:31 ܕ݁ܐܬ݂ܚܙܻܝܘ ܒ݁ܬ݂ܫܒ݁ܘܚܬ݁ܐ ܐܡܪܻܝܢ ܗ_ܘܱܘ ܕ݁ܝܢ ܥܱܠ ܡܱܦ݁ܩܢܗ ܕܱ݁ܥܬ݂ܻܝܕ݂ ܗ_ܘܐ ܕ݁ܢܫܬܱ݁ܠܱܡ ܒ݁ܐܘܪܻܫܠܡ
Luke 9:32 ܘܻܝܩܱܪܘ ܗ_ܘܱܘ ܠܗܘܢ ܒ݁ܫܢܬ݂ܐ ܫܡܥܘܢ ܘܗܢܘܢ ܕ݁ܥܱܡܗ ܘܱܠܡܱܚܣܢ ܐܬ݁ܬ݁ܥܻܝܪܘ ܘܱܚܙܱܘ ܫܘܒ݂ܚܗ ܘܱܠܗܢܘܢ ܬ݁ܪܝܢ ܐ_ܢܫܻܝܢ ܕ݁ܩܝܡܻܝܢ ܗ_ܘܱܘ ܠܘܬ݂ܗ
Luke 9:33 ܘܟ݂ܱܕ݂ ܫܱܪܻܝܘ ܠܡܦ݂ܪܱܫ ܡܢܗ ܐܡܱܪ ܫܡܥܘܢ ܠܝܫܘܥ ܪܱܒܻ݁ܝ ܫܱܦܻ݁ܝܪ ܗ_ܘ ܠܱܢ ܕ݁ܗܪܟ݁ܐ ܢܗܘܐ ܘܢܥܒ݁ܕ݂ ܬ݁ܠܬ݂ ܡܱܛܠܻܝܢ ܠܟ݂ ܚܕ݂ܐ ܘܱܠܡܘܫܐ ܚܕ݂ܐ ܘܠܻܐܠܻܝܐ ܚܕ݂ܐ ܘܠܐ ܝܕ݂ܱܥ ܗ_ܘܐ ܡܢܐ ܐܡܱܪ
Luke 9:34 ܘܟ݂ܱܕ݂ ܐܡܱܪ ܗܠܝܢ ܗܘܬ݂ ܥܢܢܐ ܘܱܐܛܠܱܬ݂ ܥܠܱܝܗܘܢ ܘܱܕ݂ܚܠܘ ܟܱ݁ܕ݂ ܚܙܱܘ ܠܡܘܫܐ ܘܠܻܐܠܻܝܐ ܕ݁ܥܱܠܘ ܒܱ݁ܥܢܢܐ
Luke 9:35 ܘܩܠܐ ܗܘܐ ܡܢ ܥܢܢܐ ܕ݁ܐܡܱܪ ܗܢܱܘ ܒ݁ܪܝ ܚܱܒܻ݁ܝܒ݂ܐ ܠܗ ܫܡܱܥܘ
Luke 9:36 ܘܟ݂ܱܕ݂ ܗܘܐ ܩܠܐ ܐܫܬ݁ܟ݂ܱܚ ܝܫܘܥ ܒܱ݁ܠܚܘܕ݂ܱܘܗ_ܝ ܘܗܢܘܢ ܫܬ݂ܩܘ ܘܱܠܐ_ܢܫ ܠܐ ܐܡܱܪܘ ܒ݁ܗܢܘܢ ܝܱܘܡܬ݂ܐ ܡܕ݁ܡ ܕܱ݁ܚܙܱܘ
Luke 9:37 ܘܱܗܘܐ ܠܝܱܘܡܐ ܕ݁ܒ݂ܬ݂ܪܗ ܟܱ݁ܕ݂ ܢܚܬܻ݁ܝܢ ܡܢ ܛܘܪܐ ܦ݁ܓ݂ܱܥ ܒ݁ܗܘܢ ܟ݁ܢܫܐ ܣܱܓܻ݁ܝܐܐ
Luke 9:38 ܘܓ݂ܱܒ݂ܪܐ ܚܱܕ݂ ܡܢ ܟ݁ܢܫܐ ܗܱܘ ܩܥܐ ܘܐܡܱܪ ܡܱܠܦ݂ܢܐ ܒ݁ܥܐ ܐ_ܢܐ ܡܢܟ݂ ܐܬ݂ܦܱ݁ܢܝ ܥܠܱܝ ܒ݁ܪܝ ܕܻ݁ܝܚܻܝܕ݂ܝܐ ܗ_ܘ ܠܻܝ
Luke 9:39 ܘܪܘܚܐ ܥܕ݂ܝܐ ܥܠܱܘܗ_ܝ ܘܡܢ ܫܠܝܐ ܩܥܐ ܘܱܡܚܱܪܩ ܫܢܱܘܗ_ܝ ܘܡܱܪܥܬ݂ ܘܱܠܡܱܚܣܢ ܦ݁ܪܩܐ ܡܢܗ ܡܐ ܕܱ݁ܫܚܱܩܬ݂ܗ
Luke 9:40 ܘܱܒ݂ܥܻܝܬ݂ ܡܢ ܬܱ݁ܠܡܻܝܕ݂ܱܝܟ݁ ܕ݁ܢܱܦ݁ܩܘܢܝܗ_ܝ ܘܠܐ ܐܫܟܱ݁ܚܘ
Luke 9:41 ܥܢܐ ܕ݁ܝܢ ܝܫܘܥ ܘܐܡܱܪ ܐܘܢ ܫܱܪܒ݁ܬ݂ܐ ܕ݁ܠܐ ܡܗܱܝܡܢܐ ܘܱܡܥܱܩܱܠܬ݁ܐ ܥܕ݂ܱܡܐ ܠܐܡܱܬ݂ܝ ܐܗܘܐ ܠܘܬ݂ܟ݂ܘܢ ܘܐܣܱܝܒܱ݁ܪܟ݂ܘܢ ܩܱܪܒ݂ܝܗ_ܝ ܠܟ݂ܐ ܠܱܒ݂ܪܟ݂
Luke 9:42 ܘܟ݂ܱܕ݂ ܡܩܱܪܒ݂ ܠܗ ܐܱܪܡܝܗ ܕܱ݁ܝܘܐ ܗܱܘ ܘܡܱܥܣܗ ܘܱܟ݂ܐܐ ܝܫܘܥ ܒ݁ܪܘܚܐ ܗܝ ܛܱܢܦ݂ܬ݂ܐ ܘܱܐܣܝܗ ܠܛܱܠܝܐ ܘܝܱܗܒ݁ܗ ܠܱܐܒ݂ܘܗ_ܝ
Luke 9:43 ܘܐܬ݁ܕܱ݁ܡܱܪܘ ܟ݁ܠܗܘܢ ܒ݁ܪܱܒ݁ܘܬ݂ܗ ܕܱ݁ܐܠܗܐ ܘܟ݂ܱܕ݂ ܟ݁ܠܢܫ ܡܬ݁ܕܱ݁ܡܱܪ ܗ_ܘܐ ܥܱܠ ܟ݁ܠ ܕ݁ܥܒ݂ܕ݂ ܝܫܘܥ ܐܡܱܪ ܠܬ݂ܱܠܡܻܝܕ݂ܱܘܗ_ܝ
Luke 9:44 ܣܻܝܡܘ ܐܱܢ_ܬ݁ܘܢ ܡܠܐ ܗܠܝܢ ܒ݁ܐܕ݂ܢܱܝܟ݁ܘܢ ܒ݁ܪܗ ܓ݁ܝܪ ܕ݁ܐ_ܢܫܐ ܥܬ݂ܻܝܕ݂ ܕ݁ܢܫܬ݁ܠܡ ܒܻ݁ܐܝܕ݂ܱܝ ܒ݁ܢܱܝ ܐ_ܢܫܐ
Luke 9:45 ܗܢܘܢ ܕ݁ܝܢ ܠܐ ܐܫܬܱ݁ܘܕ݁ܥܘܗ ܠܡܠܬ݂ܐ ܗܕ݂ܐ ܡܛܠ ܕܱ݁ܡܟ݂ܱܣܝܐ ܗ_ܘܬ݂ ܡܢܗܘܢ ܕ݁ܠܐ ܢܕ݁ܥܘܢܗ ܘܕ݂ܚܠܻܝܢ ܗ_ܘܱܘ ܕܱ݁ܢܫܱܐܠܘܢܝܗ_ܝ ܥܠܝܗ ܥܱܠ ܡܠܬ݂ܐ ܗܕ݂ܐ
Luke 9:46 ܘܥܠܱܬ݂ ܒ݁ܗܘܢ ܡܱܚܫܱܒ݂ܬ݁ܐ ܕ݁ܡܱܢܘ ܟܱ݁ܝ ܪܱܒ݂ ܒ݁ܗܘܢ
Luke 9:47 ܝܫܘܥ ܕ݁ܝܢ ܝܻܕ݂ܱܥ ܡܱܚܫܱܒ݂ܬ݁ܐ ܕ݁ܠܒ݁ܗܘܢ ܘܱܢܣܱܒ݂ ܛܱܠܝܐ ܘܱܐܩܻܝܡܗ ܠܘܬ݂ܗ
Luke 9:48 ܘܐܡܱܪ ܠܗܘܢ ܡܱܢ ܕܱ݁ܡܩܱܒ݁ܠ ܛܱܠܝܐ ܐܱܝܟ݂ ܗܢܐ ܒ݁ܫܡܝ ܠܻܝ ܗ_ܘ ܡܩܱܒ݁ܠ ܘܡܱܢ ܕ݁ܠܻܝ ܡܩܱܒ݁ܠ ܡܩܱܒ݁ܠ ܠܡܱܢ ܕ݁ܫܱܕ݁ܪܱܢܝ ܐܱܝܢܐ ܓ݁ܝܪ ܕܱ݁ܙܥܘܪ ܒ݁ܟ݂ܠܟ݂ܘܢ ܗܢܐ ܢܗܘܐ ܪܱܒ݂
Luke 9:49 ܘܱܥܢܐ ܝܘܚܱܢܢ ܘܐܡܱܪ ܪܱܒܱ݁ܢ ܚܙܱܝܢ ܐ_ܢܫ ܕ݁ܡܱܦ݁ܩ ܕܱ݁ܝܘܐ ܒܱ݁ܫܡܟ݂ ܘܱܟ݂ܠܱܝܢܝܗ_ܝ ܥܱܠ ܕ݁ܠܐ ܐܬ݂ܐ ܥܱܡܱܢ ܒ݁ܬ݂ܪܟ݂
Luke 9:50 ܐܡܱܪ ܠܗܘܢ ܝܫܘܥ ܠܐ ܬ݁ܟ݂ܠܘܢ ܡܱܢ ܓ݁ܝܪ ܕ݁ܠܐ ܗ_ܘܐ ܠܘܩܒ݂ܱܠܟ݂ܘܢ ܚܠܦ݂ܱܝܟ݁ܘܢ ܗ_ܘ
Luke 9:51 ܘܱܗܘܐ ܕ݁ܟ݂ܱܕ݂ ܡܬ݂ܡܱܠܝܢ ܝܱܘܡܬ݂ܐ ܕ݁ܣܘܠܩܗ ܐܱܬ݂ܩܢ ܦܱ݁ܪܨܘܦ݁ܗ ܕ݁ܢܻܐܙܱܠ ܠܐܘܪܻܫܠܡ
Luke 9:52 ܘܫܱܕܱ݁ܪ ܡܱܠܱܐܟ݂ܐ ܩܕ݂ܡ ܦܱ݁ܪܨܘܦ݁ܗ ܘܐܙܱܠܘ ܥܱܠܘ ܠܱܩܪܻܝܬ݂ܐ ܕ݁ܫܡܪܝܐ ܐܱܝܟ݂ ܕ݁ܢܱܬ݂ܩܢܘܢ ܠܗ
Luke 9:53 ܘܠܐ ܩܱܒ݁ܠܘܗ_ܝ ܡܛܠ ܕ݁ܦܱ݁ܪܨܘܦ݁ܗ ܠܐܘܪܻܫܠܡ ܣܻܝܡ ܗ_ܘܐ ܠܡܻܐܙܱܠ
Luke 9:54 ܘܟ݂ܱܕ݂ ܚܙܱܘ ܝܱܥܩܘܒ݂ ܘܝܘܚܱܢܢ ܬܱ݁ܠܡܻܝܕ݂ܱܘܗ_ܝ ܐܡܪܻܝܢ ܠܗ ܡܪܱܢ ܨܒ݂ܐ ܐܱܢ_ܬ݁ ܕ݁ܢܻܐܡܱܪ ܘܬ݂ܚܘܬ݂ ܢܘܪܐ ܡܢ ܫܡܱܝܐ ܘܱܬ݁ܣܻܝܦ݂ ܐܢܘܢ ܐܱܝܟ݂ ܕ݁ܐܦ݂ ܐܻܠܻܝܐ ܥܒ݂ܱܕ݂
Luke 9:55 ܘܐܬ݂ܦ݁ܢܻܝ ܘܱܟ݂ܐܐ ܒ݁ܗܘܢ ܘܐܡܱܪ ܠܐ ܝܕ݂ܥܻܝܢ ܐܢ_ܬ݁ܘܢ ܕܱ݁ܐܝܕ݂ܐ ܐܱܢ_ܬ݁ܘܢ ܪܘܚܐ
Luke 9:56 ܒ݁ܪܗ ܓ݁ܝܪ ܕ݁ܐ_ܢܫܐ ܠܐ ܐܬ݂ܐ ܠܡܱܘܒ݁ܕ݂ܘ ܢܱܦ݂ܫܬ݂ܐ ܐܠܐ ܠܡܱܚܝܘ ܘܐܙܱܠܘ ܠܗܘܢ ܠܱܩܪܻܝܬ݂ܐ ܐ_ܚܪܻܬ݂ܐ
Luke 9:57 ܘܟ݂ܱܕ݂ ܐܙܻܠ_ܝܢ ܒ݁ܐܘܪܚܐ ܐܡܱܪ ܠܗ ܐ_ܢܫ ܐܻܬ݂ܐ ܒ݁ܬ݂ܪܟ݂ ܠܱܐܬ݂ܱܪ ܕ݁ܐܙܠ ܐܱܢ_ܬ݁ ܡܪܝ
Luke 9:58 ܐܡܱܪ ܠܗ ܝܫܘܥ ܠܬ݂ܱܥܠܐ ܢܩܥܐ ܐܻܝܬ݂ ܠܗܘܢ ܘܱܠܦ݂ܪܱܚܬ݂ܐ ܕܱ݁ܫܡܱܝܐ ܡܱܛܠ_ܠܐ ܠܱܒ݂ܪܗ ܕ݁ܝܢ ܕ݁ܐ_ܢܫܐ ܠܱܝܬ݁ ܠܗ ܐܱܝܟ݁ܐ ܕ݁ܢܣܡܘܟ݂ ܪܻܫܗ
Luke 9:59 ܘܐܡܱܪ ܠܱܐ_ܚܪܻܢܐ ܬ݁ܐ ܒ݁ܬ݂ܱܪܝ ܗܘ ܕ݁ܝܢ ܐܡܱܪ ܠܗ ܡܪܝ ܐܱܦ݁ܣ ܠܻܝ ܠܘܩܕ݂ܱܡ ܐܻܙܱܠ ܐܩܒ݁ܘܪ ܐܒ݂ܝ
Luke 9:60 ܐܡܱܪ ܠܗ ܝܫܘܥ ܫܒ݂ܘܩ ܡܻܝܬ݂ܐ ܩܒ݂ܪܻܝܢ ܡܻܝܬ݂ܱܝܗܘܢ ܘܱܐܢ_ܬ݁ ܙܠ ܣܱܒܱ݁ܪ ܡܱܠܟ݁ܘܬ݂ܗ ܕܱ݁ܐܠܗܐ
Luke 9:61 ܐܡܱܪ ܠܗ ܐ_ܚܪܻܢܐ ܐܻܬ݂ܐ ܒ݁ܬ݂ܪܟ݂ ܡܪܝ ܠܘܩܕ݂ܱܡ ܕ݁ܝܢ ܐܱܦ݁ܣ ܠܻܝ ܐܻܙܱܠ ܐܫܱܠܡ ܠܱܒ݂ܢܱܝ ܒܱ݁ܝܬ݁ܝ ܘܻܐܬ݂ܐ
Luke 9:62 ܐܡܱܪ ܠܗ ܝܫܘܥ ܠܐ ܐ_ܢܫ ܪܡܐ ܐܻܝܕ݂ܗ ܥܱܠ ܚܱܪܒ݁ܐ ܕ݁ܦ݂ܱܕ݁ܢܐ ܘܚܐܱܪ ܠܒ݂ܣܬ݁ܪܗ ܘܚܫܱܚ ܠܡܱܠܟ݁ܘܬ݂ܗ ܕܱ݁ܐܠܗܐ
Luke 10:1 ܒ݁ܬ݂ܱܪ ܗܠܝܢ ܦ݁ܪܱܫ ܝܫܘܥ ܡܢ ܬܱ݁ܠܡܻܝܕ݂ܱܘܗ_ܝ ܐ_ܚܪܢܐ ܫܱܒ݂ܥܻܝܢ ܘܫܱܕܱ݁ܪ ܐܢܘܢ ܬ݁ܪܝܢ ܬ݁ܪܝܢ ܩܕ݂ܡ ܦܱ݁ܪܨܘܦ݁ܗ ܠܟ݂ܠ ܐܱܬ݂ܱܪ ܘܱܡܕ݂ܻܝܢܐ ܕܱ݁ܥܬ݂ܻܝܕ݂ ܗܘܐ ܠܡܻܐܙܱܠ
Luke 10:2 ܘܐܡܱܪ ܠܗܘܢ ܚܨܕ݂ܐ ܣܱܓܻ݁ܝ ܘܦ݂ܥܠܐ ܙܥܘܪܻܝܢ ܒ݁ܥܱܘ ܗܟ݂ܻܝܠ ܡܢ ܡܪܐ ܚܨܕ݂ܐ ܕ݁ܢܱܦ݁ܩ ܦ݁ܥܠܐ ܠܱܚܨܕ݂ܗ
Luke 10:3 ܙܠܘ ܗܐ ܐܢܐ ܡܫܱܕܱ݁ܪ ܐ_ܢܐ ܠܟ݂ܘܢ ܐܱܝܟ݂ ܐܡܪܐ ܒܱ݁ܝܢܱܝ ܕܻ݁ܐܒ݂ܐ
Luke 10:4 ܠܐ ܬ݁ܫܩܠܘܢ ܠܟ݂ܘܢ ܟܻ݁ܝܣܐ ܘܠܐ ܬܱ݁ܪܡܠܐ ܘܠܐ ܡܣܢܐ ܘܒ݂ܱܫܠܡܐ ܕ݁ܐ_ܢܫ ܒ݁ܐܘܪܚܐ ܠܐ ܬ݁ܫܐܠܘܢ
Luke 10:5 ܘܠܱܐܝܢܐ ܒܱ݁ܝܬ݁ܐ ܕ݁ܥܐܠܻܝܢ ܐܢ_ܬ݁ܘܢ ܠܘܩܕ݂ܱܡ ܐܡܱܪܘ ܫܠܡܐ ܠܒ݂ܱܝܬ݁ܐ ܗܢܐ
Luke 10:6 ܘܐܢ ܐܻܝܬ݂ ܬܱ݁ܡܢ ܒܱ݁ܪ ܫܠܡܐ ܢܬ݁ܬ݁ܢܻܝܚ ܥܠܱܘܗ_ܝ ܫܠܡܟ݂ܘܢ ܐܢ ܕ݁ܝܢ ܠܐ ܥܠܱܝܟ݁ܘܢ ܢܗܦ݁ܘܟ݂
Luke 10:7 ܒ݁ܗ ܕ݁ܝܢ ܒ݁ܒ݂ܱܝܬ݁ܐ ܗܘܱܘ ܟܱ݁ܕ݂ ܠܥܣܻܝܢ ܐܢ_ܬ݁ܘܢ ܘܫܬ݂ܝܢ ܡܢ ܕܻ݁ܝܠܗܘܢ ܫܘܐ ܗ_ܘ ܓ݁ܝܪ ܦ݁ܥܠܐ ܐܱܓ݂ܪܗ ܘܠܐ ܬ݁ܫܱܢܘܢ ܡܢ ܒܱ݁ܝܬ݁ܐ ܠܒ݂ܱܝܬ݁ܐ
Luke 10:8 ܘܠܱܐܝܕ݂ܐ ܡܕ݂ܻܝܢ_ܬ݁ܐ ܕ݁ܥܐܠܻܝܢ ܐܢ_ܬ݁ܘܢ ܘܱܡܩܱܒ݁ܠܻܝܢ ܠܟ݂ܘܢ ܠܥܱܣܘ ܡܕ݁ܡ ܕ݁ܡܬ݁ܬ݁ܣܻܝܡ ܠܟ݂ܘܢ
Luke 10:9 ܘܱܐܣܱܘ ܠܱܐܝܠܝܢ ܕܱ݁ܟ݂ܪܻܝܗܻܝܢ ܒ݁ܗ ܘܐܡܱܪܘ ܠܗܘܢ ܩܪܒܱ݁ܬ݂ ܥܠܱܝܟ݁ܘܢ ܡܱܠܟ݁ܘܬ݂ܗ ܕܱ݁ܐܠܗܐ
Luke 10:10 ܠܱܐܝܕ݂ܐ ܡܕ݂ܻܝܢ_ܬ݁ܐ ܕ݁ܝܢ ܕ݁ܥܐܠܻܝܢ ܐܢ_ܬ݁ܘܢ ܘܠܐ ܢܩܱܒ݁ܠܘܢܟ݂ܘܢ ܦ݁ܘܩܘ ܠܟ݂ܘܢ ܠܫܘܩܐ ܘܐܡܱܪܘ
Luke 10:11 ܘܐܦ݂ ܚܠܐ ܕܱ݁ܕ݂ܒ݂ܩ ܠܱܢ ܒ݁ܪܓ݂ܠܱܝܢ ܡܢ ܡܕ݂ܻܝܢ_ܬ݁ܟ݂ܘܢ ܢܦ݂ܨܻܝܢ ܚ_ܢܱܢ ܠܟ݂ܘܢ ܒ݁ܪܱܡ ܗܕ݂ܐ ܕܱ݁ܥܘ ܕ݁ܩܪܒܱ݁ܬ݂ ܠܗ ܥܠܱܝܟ݁ܘܢ ܡܱܠܟ݁ܘܬ݂ܗ ܕܱ݁ܐܠܗܐ
Luke 10:12 ܐܡܱܪ ܐ_ܢܐ ܠܟ݂ܘܢ ܕ݁ܠܱܣܕ݂ܘܡ ܢܗܘܐ ܢܻܝܚ ܒ݁ܝܱܘܡܐ ܗܱܘ ܐܱܘ ܠܱܡܕ݂ܻܝܢ_ܬ݁ܐ ܗܝ
Luke 10:13 ܘܝ ܠܟ݂ܝ ܟ݁ܘܪܱܙܻܝܢ ܘܝ ܠܟ݂ܝ ܒ݁ܝܬ݂-ܨܱܝܕ݂ܐ ܕ݁ܐܠܘ ܒ݁ܨܘܪ ܘܱܒ݂ܨܱܝܕ݁ܢ ܗܘܱܘ ܚܱܝܠܐ ܕܱ݁ܗܘܱܘ ܒ݁ܟ݂ܝܢ ܟ݁ܒ݂ܱܪ ܕ݁ܝܢ ܒ݁ܣܱܩܐ ܘܱܒ݂ܩܛܡܐ ܬ݁ܒ݂ܘ
Luke 10:14 ܒ݁ܪܱܡ ܠܨܘܪ ܘܱܠܨܱܝܕ݁ܢ ܢܗܘܐ ܢܻܝܚ ܒ݁ܕ݂ܻܝܢܐ ܐܱܘ ܠܟ݂ܝܢ
Luke 10:15 ܘܱܐܢ_ܬ݁ܝ ܟ݁ܦ݂ܱܪܢܱܚܘܡ ܗܝ ܕܱ݁ܥܕ݂ܱܡܐ ܠܱܫܡܱܝܐ ܐܬ݁ܬ݁ܪܻܝܡܬ݁ܝ ܥܕ݂ܱܡܐ ܠܱܫܝܘܠ ܬ݁ܬܱ݁ܚܬ݁ܝܢ
Luke 10:16 ܡܱܢ ܕܱ݁ܠܟ݂ܘܢ ܫܡܱܥ ܠܻܝ ܫܡܱܥ ܘܡܱܢ ܕܱ݁ܠܟ݂ܘܢ ܛܠܡ ܠܻܝ ܗ_ܘ ܛܠܡ ܘܡܱܢ ܕ݁ܠܻܝ ܛܠܡ ܛܠܡ ܠܡܱܢ ܕ݁ܫܱܠܚܱܢܝ
Luke 10:17 ܘܱܗܦ݂ܱܟ݂ܘ ܗܢܘܢ ܫܱܒ݂ܥܻܝܢ ܕ݁ܫܱܕܱ݁ܪ ܒ݁ܚܱܕ݂ܘܬ݂ܐ ܪܱܒ݁ܬ݂ܐ ܘܐܡܪܻܝܢ ܠܗ ܡܪܱܢ ܐܦ݂ ܫܻܐܕ݂ܐ ܡܫܬܱ݁ܥܒ݁ܕ݂ܻܝܢ ܠܱܢ ܒܱ݁ܫܡܟ݂
Luke 10:18 ܗܘ ܕ݁ܝܢ ܐܡܱܪ ܠܗܘܢ ܚܙܐ ܗ_ܘܻܝܬ݂ ܠܗ ܠܣܛܢܐ ܕܱ݁ܢܦ݂ܱܠ ܐܱܝܟ݂ ܒܱ݁ܪܩܐ ܡܢ ܫܡܱܝܐ
Luke 10:19 ܗܐ ܝܗܒ݂ ܐ_ܢܐ ܠܟ݂ܘܢ ܫܘܠܛܢܐ ܕܱ݁ܗܘܱܝܬ݁ܘܢ ܕ݁ܝܫܻܝܢ ܚܘܱܘܬ݂ܐ ܘܥܩܱܪܒ݂ܐ ܘܟ݂ܠܗ ܚܱܝܠܗ ܕܱ݁ܒ݂ܥܠܕ݁ܒ݂ܒ݂ܐ ܘܡܕ݁ܡ ܠܐ ܢܱܗܱܪܟ݂ܘܢ
Luke 10:20 ܒ݁ܪܱܡ ܒ݁ܗܕ݂ܐ ܠܐ ܬ݁ܚܕ݁ܘܢ ܕ݁ܫܻܐܕ݂ܐ ܡܫܬܱ݁ܥܒ݁ܕ݂ܻܝܢ ܠܟ݂ܘܢ ܐܠܐ ܚܕ݂ܱܘ ܕܱ݁ܫܡܗܱܝܟ݁ܘܢ ܐܬ݂ܟ݁ܬ݂ܒ݂ܘ ܒܱ݁ܫܡܱܝܐ
Luke 10:21 ܒ݁ܗ ܒ݁ܫܥܬ݂ܐ ܪܘܱܙ ܝܫܘܥ ܒ݁ܪܘܚܐ ܕ݁ܩܘܕ݂ܫܐ ܘܐܡܱܪ ܡܱܘܕ݁ܐ ܐ_ܢܐ ܠܟ݂ ܐܒ݂ܝ ܡܪܐ ܕܱ݁ܫܡܱܝܐ ܘܕ݂ܱܐܪܥܐ ܕ݁ܟ݂ܱܣܻܝܬ݁ ܗܠܝܢ ܡܢ ܚܱܟܻ݁ܝܡܐ ܘܣܱܟ݁ܘܠܬ݂ܢܐ ܘܱܓ݂ܠܱܝܬ݁ ܐܢܝܢ ܠܝܱܠܘܕ݂ܐ ܐܻܝܢ ܐܒ݂ܝ ܕ݁ܗܟ݂ܱܢܐ ܗܘܐ ܨܒ݂ܝܢܐ ܩܕ݂ܡܱܝܟ݁
Luke 10:22 ܘܐܬ݂ܦ݁ܢܻܝ ܠܘܬ݂ ܬܱ݁ܠܡܻܝܕ݂ܱܘܗ_ܝ ܘܐܡܱܪ ܠܗܘܢ ܟ݁ܠ ܡܕ݁ܡ ܐܫܬ݁ܠܡ ܠܻܝ ܡܢ ܐܒ݂ܝ ܘܠܐ ܐ_ܢܫ ܝܕ݂ܱܥ ܡܱܢܘ ܒ݁ܪܐ ܐܠܐ ܐܢ ܐܱܒ݂ܐ ܘܡܱܢܘ ܐܱܒ݂ܐ ܐܠܐ ܐܢ ܒ݁ܪܐ ܘܱܠܡܱܢ ܕ݁ܐܢ ܢܨܒ݁ܐ ܒ݁ܪܐ ܕ݁ܢܓ݂ܠܐ
Luke 10:23 ܘܐܬ݂ܦ݁ܢܻܝ ܠܘܬ݂ ܬܱ݁ܠܡܻܝܕ݂ܱܘܗ_ܝ ܒܱ݁ܠܚܘܕ݂ܱܝܗܘܢ ܘܐܡܱܪ ܛܘܒ݂ܱܝܗܝܢ ܠܥܱܝܢܐ ܕ݁ܚܙܝܢ ܡܕ݁ܡ ܕܱ݁ܐܢ_ܬ݁ܘܢ ܚܙܝܢ
Luke 10:24 ܐܡܱܪ ܐ_ܢܐ ܠܟ݂ܘܢ ܓ݁ܝܪ ܕܱ݁ܢܒ݂ܻܝܐ ܣܱܓܻ݁ܝܐܐ ܘܡܱܠܟ݁ܐ ܨܒ݂ܱܘ ܕ݁ܢܚܙܘܢ ܡܕ݁ܡ ܕ݁ܚܙܝܢ ܐܢ_ܬ݁ܘܢ ܘܠܐ ܚܙܱܘ ܘܱܠܡܫܡܱܥ ܡܕ݁ܡ ܕܱ݁ܐܢ_ܬ݁ܘܢ ܫܡܥܻܝܢ ܘܠܐ ܫܡܱܥܘ
Luke 10:25 ܘܗܐ ܣܦ݂ܪܐ ܚܱܕ݂ ܩܡ ܕܱ݁ܢܢܱܣܝܘܗ_ܝ ܘܐܡܱܪ ܡܱܠܦ݂ܢܐ ܡܢܐ ܐܥܒ݁ܕ݂ ܕܻ݁ܐܪܱܬ݂ ܚܱܝܐ ܕܱ݁ܠܥܠܱܡ
Luke 10:26 ܗܘ ܕ݁ܝܢ ܝܫܘܥ ܐܡܱܪ ܠܗ ܒ݁ܢܡܘܣܐ ܐܱܝܟܱ݁ܢܐ ܟ݁ܬ݂ܻܝܒ݂ ܐܱܝܟܱ݁ܢܐ ܩܪܐ ܐܱܢ_ܬ݁
Luke 10:27 ܥܢܐ ܘܐܡܱܪ ܠܗ ܕ݁ܬ݂ܪܚܱܡ ܠܡܪܝܐ ܐܱܠܗܟ݂ ܡܢ ܟ݁ܠܗ ܠܒ݁ܟ݂ ܘܡܢ ܟ݁ܠܗ ܢܱܦ݂ܫܟ݂ ܘܡܢ ܟ݁ܠܗ ܚܱܝܠܟ݂ ܘܡܢ ܟ݁ܠܗ ܪܥܝܢܟ݂ ܘܱܠܩܱܪܻܝܒ݂ܟ݂ ܐܱܝܟ݂ ܢܱܦ݂ܫܟ݂
Luke 10:28 ܐܡܱܪ ܠܗ ܝܫܘܥ ܬ݁ܪܻܝܨܐܝܻܬ݂ ܐܡܱܪܬ݁ ܗܕ݂ܐ ܥܒ݂ܕ݂ ܘܬ݂ܻܚܐ
Luke 10:29 ܗܘ ܕ݁ܝܢ ܟܱ݁ܕ݂ ܨܒ݂ܐ ܠܱܡܙܱܕ݁ܩܘ ܢܱܦ݂ܫܗ ܐܡܱܪ ܠܗ ܘܡܱܢܘ ܩܱܪܻܝܒ݂ܝ
Luke 10:30 ܐܡܱܪ ܠܗ ܝܫܘܥ ܓܱ݁ܒ݂ܪܐ ܚܱܕ݂ ܢܚܬ݂ ܗ_ܘܐ ܡܢ ܐܘܪܻܫܠܡ ܠܻܐܝܪܻܝܚܘ ܘܱܢܦ݂ܱܠܘ ܥܠܱܘܗ_ܝ ܠܣܛܝܐ ܘܫܱܠܚܘܗ_ܝ ܘܱܡܚܱܐܘܗ_ܝ ܘܫܱܒ݂ܩܘܗ_ܝ ܟܱ݁ܕ݂ ܩܱܠܻܝܠ ܩܱܝܡܐ ܒ݁ܗ ܢܱܦ݂ܫܐ ܘܐܙܱܠܘ
Luke 10:31 ܘܱܓ݂ܕ݂ܱܫ ܟ݁ܗܢܐ ܚܱܕ݂ ܢܚܬ݂ ܗ_ܘܐ ܒ݁ܐܘܪܚܐ ܗܝ ܘܱܚܙܝܗ_ܝ ܘܱܥܒ݂ܱܪ
Luke 10:32 ܘܗܟ݂ܱܢܐ ܐܦ݂ ܠܘܝܐ ܐܬ݂ܐ ܡܛܐ ܠܗܝ ܕ݁ܘܟ݁ܬ݂ܐ ܘܱܚܙܝܗ_ܝ ܘܱܥܒ݂ܱܪ
Luke 10:33 ܐ_ܢܫ ܕ݁ܝܢ ܫܡܪܝܐ ܟܱ݁ܕ݂ ܪܕ݂ܐ ܗ_ܘܐ ܐܬ݂ܐ ܐܱܝܟ݁ܐ ܕܻ݁ܐܝܬ݂ܱܘܗ_ܝ ܗ_ܘܐ ܘܱܚܙܝܗ_ܝ ܘܐܬ݂ܪܱܚܱܡ ܥܠܱܘܗ_ܝ
Luke 10:34 ܘܐܬ݂ܩܱܪܱܒ݂ ܘܱܥܨܱܒ݂ ܡܱܚܘܬ݂ܗ ܘܱܢܨܱܠ ܥܠܱܝܗܝܢ ܚܱܡܪܐ ܘܡܫܚܐ ܘܣܡܗ ܥܱܠ ܚܡܪܗ ܘܱܐܝܬ݁ܝܗ ܠܦ݂ܘܬ݁ܩܐ ܘܐܬ݂ܒ݁ܛܠ ܠܗ ܥܠܱܘܗ_ܝ
Luke 10:35 ܘܱܠܨܱܦ݂ܪܗ ܕ݁ܝܱܘܡܐ ܐܱܦ݁ܩ ܬ݁ܪܝܢ ܕܻ݁ܝܢܪܻܝܢ ܝܱܗ_ܒ݂ ܠܦ݂ܘܬ݁ܩܝܐ ܘܐܡܱܪ ܠܗ ܝܻܨܱܦ݂ ܕܻ݁ܝܠܗ ܘܐܢ ܡܕ݁ܡ ܝܱܬܻ݁ܝܪ ܬܱ݁ܦ݁ܩ ܡܐ ܕ݁ܗܦ݂ܟ݂ ܐ_ܢܐ ܝܗܒ݂ ܐ_ܢܐ ܠܟ݂
Luke 10:36 ܡܱܢܘ ܗܟ݂ܻܝܠ ܡܢ ܗܠܝܢ ܬ݁ܠܬ݂ܐ ܡܬ݂ܚܙܐ ܠܟ݂ ܕܱ݁ܗܘܐ ܩܱܪܻܝܒ݂ܐ ܠܗܱܘ ܕܱ݁ܢܦ݂ܱܠ ܒܻ݁ܐܝܕ݂ܱܝ ܓܱ݁ܝܣܐ
Luke 10:37 ܗܘ ܕ݁ܝܢ ܐܡܱܪ ܗܱܘ ܕ݁ܐܬ݂ܪܱܚܱܡ ܥܠܱܘܗ_ܝ ܐܡܱܪ ܠܗ ܝܫܘܥ ܙܠ ܐܦ݂ ܐܱܢ_ܬ݁ ܗܟ݂ܱܢܐ ܗܘܱܝܬ݁ ܥܒ݂ܕ݂
Luke 10:38 ܘܱܗܘܐ ܕ݁ܟ݂ܱܕ݂ ܗܢܘܢ ܪܕ݂ܝܢ ܒ݁ܐܘܪܚܐ ܥܱܠ ܠܱܩܪܻܝܬ݂ܐ ܚܕ݂ܐ ܘܱܐܢ_ܬ݁ܬ݂ܐ ܕܱ݁ܫܡܗ ܡܪܬ݁ܐ ܩܱܒ݁ܠܬ݂ܗ ܒ݁ܒ݂ܱܝܬ݁ܗ
Luke 10:39 ܘܻܐܝܬ݂ ܗ_ܘܬ݂ ܠܗ ܚܬ݂ܐ ܕܱ݁ܫܡܗ ܡܱܪܝܱܡ ܘܐܬ݂ܬ݂ ܝܬ݂ܒܱ݁ܬ݂ ܠܗ ܠܘܬ݂ ܪܓ݂ܠܱܘܗ_ܝ ܕ݁ܡܪܱܢ ܘܫܡܥܐ ܗ_ܘܬ݂ ܡܠܱܘܗ_ܝ
Luke 10:40 ܡܪܬ݁ܐ ܕ݁ܝܢ ܥܱܢܝܐ ܗ_ܘܬ݂ ܒ݁ܬ݂ܫܡܫܬ݁ܐ ܣܱܓܻ݁ܝܐܬ݂ܐ ܘܐܬ݂ܬ݂ ܐܡܪܐ ܠܗ ܡܪܝ ܠܐ ܒ݁ܛܻܝܠ ܠܟ݂ ܕ݁ܚܬ݂ܝ ܫܒ݂ܱܩܬ݂ܱܢܝ ܒܱ݁ܠܚܘܕ݂ܱܝ ܠܱܡܫܱܡܫܘ ܐܡܱܪ ܠܗ ܡܥܱܕ݁ܪܐ ܠܻܝ
Luke 10:41 ܥܢܐ ܕ݁ܝܢ ܝܫܘܥ ܘܐܡܱܪ ܠܗ ܡܪܬ݁ܐ ܡܪܬ݁ܐ ܝܨܦܱ݁ܬ݁ܝ ܘܱܪܗܻܝܒ݂ܱܬ݁ܝ ܥܱܠ ܣܱܓܻ݁ܝܐܬ݂ܐ
Luke 10:42 ܚܕ݂ܐ ܗ_ܝ ܕ݁ܝܢ ܕ݁ܡܬ݂ܒܱ݁ܥܝܐ ܡܱܪܝܱܡ ܕ݁ܝܢ ܡܢܬ݂ܐ ܛܒ݂ܬ݂ܐ ܓ݁ܒ݂ܬ݂ ܠܗ ܗܝ ܕ݁ܠܐ ܬ݁ܬ݂ܢܣܒ݂ ܡܢܗ
Luke 11:1 ܘܱܗܘܐ ܕ݁ܟ݂ܱܕ݂ ܗܘ ܡܨܱܠܐ ܒ݁ܕ݂ܘܟ݁ܬ݂ܐ ܚܕ݂ܐ ܟܱ݁ܕ݂ ܫܱܠܡ ܐܡܱܪ ܠܗ ܚܱܕ݂ ܡܢ ܬܱ݁ܠܡܻܝܕ݂ܱܘܗ_ܝ ܡܪܱܢ ܐܱܠܦ݂ܱܝܢ ܠܱܡܨܱܠܝܘ ܐܱܝܟܱ݁ܢܐ ܕ݁ܐܦ݂ ܝܘܚܱܢܢ ܐܱܠܦ݂ ܠܬ݂ܱܠܡܻܝܕ݂ܱܘܗ_ܝ
Luke 11:2 ܐܡܱܪ ܠܗܘܢ ܝܫܘܥ ܐܡܱܬ݂ܝ ܕܱ݁ܡܨܱܠܝܢ ܐܢ_ܬ݁ܘܢ ܗܟ݂ܱܢܐ ܗܘܱܝܬ݁ܘܢ ܐܡܪܻܝܢ ܐܱܒ݂ܘܢ ܕ݁ܒ݂ܱܫܡܱܝܐ ܢܬ݂ܩܱܕܱ݁ܫ ܫܡܟ݂ ܬܻ݁ܐܬ݂ܐ ܡܱܠܟ݁ܘܬ݂ܟ݂ ܢܗܘܐ ܨܒ݂ܝܢܟ݂ ܐܱܝܟ݂ ܕ݁ܒ݂ܱܫܡܱܝܐ ܐܦ݂ ܒܱ݁ܐܪܥܐ
Luke 11:3 ܗܱܒ݂ ܠܱܢ ܠܱܚܡܐ ܕ݁ܣܘܢܩܢܱܢ ܟ݁ܠܝܘܡ
Luke 11:4 ܘܱܫܒ݂ܘܩ ܠܱܢ ܚܛܗܱܝܢ ܐܦ݂ ܐܢܱܚܢܱܢ ܓ݁ܝܪ ܫܒ݂ܱܩܢ ܠܟ݂ܠ ܕ݁ܚܱܝܒ݂ܻܝܢ ܠܱܢ ܘܠܐ ܬܱ݁ܥܠܱܢ ܠܢܣܝܘܢܐ ܐܠܐ ܦ݁ܪܘܩܱܝܢ ܡܢ ܒܻ݁ܝܫܐ
Luke 11:5 ܘܐܡܱܪ ܠܗܘܢ ܡܱܢܘ ܡܢܟ݂ܘܢ ܕܻ݁ܐܝܬ݂ ܠܗ ܪܚܡܐ ܘܢܻܐܙܱܠ ܠܘܬ݂ܗ ܒ݁ܦ݂ܠܓ݁ܘܬ݂ ܠܻܠܝܐ ܘܢܻܐܡܱܪ ܠܗ ܪܚܡܝ ܐܱܫܐܠܱܝܢܝ ܬ݁ܠܬ݂ ܓ݁ܪܻܝܨܢ
Luke 11:6 ܡܛܠ ܕ݁ܪܚܡܐ ܐܬ݂ܐ ܠܘܬ݂ܝ ܡܢ ܐܘܪܚܐ ܘܠܱܝܬ݁ ܠܻܝ ܡܕ݁ܡ ܕ݁ܐܣܻܝܡ ܠܗ
Luke 11:7 ܘܗܱܘ ܪܚܡܗ ܡܢ ܠܓ݂ܱܘ ܢܥܢܐ ܘܢܻܐܡܱܪ ܠܗ ܠܐ ܬܱ݁ܗܱܪܱܝܢܝ ܕ݁ܗܐ ܬܱ݁ܪܥܐ ܐܱܚܻܝܕ݂ ܗ_ܘ ܘܱܒ݂ܢܱܝ ܥܱܡܝ ܒ݁ܥܱܪܣܐ ܠܐ ܡܫܟܱ݁ܚ ܐ_ܢܐ ܕ݁ܐܩܘܡ ܘܐܬ݁ܠ ܠܟ݂
Luke 11:8 ܐܡܱܪ ܐ_ܢܐ ܠܟ݂ܘܢ ܕ݁ܐܢ ܡܛܠ ܪܚܡܘܬ݂ܐ ܠܐ ܢܬ݁ܠ ܠܗ ܡܛܠ ܚܱܨܻܝܦ݂ܘܬ݂ܗ ܢܩܘܡ ܘܢܬ݁ܠ ܠܗ ܟ݁ܡܐ ܕ݁ܡܬ݂ܒ݁ܥܐ ܠܗ
Luke 11:9 ܐܦ݂ ܐܢܐ ܐܡܱܪ ܐ_ܢܐ ܠܟ݂ܘܢ ܫܱܐܠܘ ܘܢܬ݂ܻܝܗܒ݂ ܠܟ݂ܘܢ ܒ݁ܥܱܘ ܘܬ݂ܫܟ݁ܚܘܢ ܩܘܫܘ ܘܢܬ݂ܦ݁ܬ݂ܱܚ ܠܟ݂ܘܢ
Luke 11:10 ܟ݁ܠ ܓ݁ܝܪ ܕ݁ܫܐܠ ܢܣܒ݂ ܘܱܕ݂ܒ݂ܥܐ ܡܫܟܱ݁ܚ ܘܱܕ݂ܢܩܫ ܡܬ݂ܦ݁ܬ݂ܱܚ ܠܗ
Luke 11:11 ܐܱܝܢܐ ܓ݁ܝܪ ܡܢܟ݂ܘܢ ܐܱܒ݂ܐ ܕ݁ܢܫܐܠܻܝܘܗ_ܝ ܒ݁ܪܗ ܠܱܚܡܐ ܠܡܐ ܟܻ݁ܐܦ݂ܐ ܡܱܘܫܛ ܠܗ ܘܐܢ ܢܘܢܐ ܢܫܐܠܻܝܘܗ_ܝ ܠܡܐ ܚܠܦ݂ ܢܘܢܐ ܚܘܝܐ ܡܱܘܫܛ ܠܗ
Luke 11:12 ܘܐܢ ܒܱ݁ܪܬ݂ܐ ܢܫܐܠܻܝܘܗ_ܝ ܠܡܐ ܗܘ ܥܩܱܪܒ݂ܐ ܡܱܘܫܛ ܠܗ
Luke 11:13 ܘܐܢ ܐܱܢ_ܬ݁ܘܢ ܕ݁ܒ݂ܻܝܫܐ ܐܻܝܬ݂ܱܝܟ݁ܘܢ ܝܕ݂ܥܻܝܢ ܐܢ_ܬ݁ܘܢ ܡܱܘܗܒ݂ܬ݂ܐ ܛܒ݂ܬ݂ܐ ܠܡܬܱ݁ܠ ܠܱܒ݂ܢܱܝܟ݁ܘܢ ܟ݁ܡܐ ܝܱܬܻ݁ܝܪܐܝܻܬ݂ ܐܱܒ݂ܘܟ݂ܘܢ ܡܢ ܫܡܱܝܐ ܢܬ݁ܠ ܪܘܚܐ ܕ݁ܩܘܕ݂ܫܐ ܠܱܐܝܠܝܢ ܕ݁ܫܐܠܻܝܢ ܠܗ
Luke 11:14 ܘܟ݂ܱܕ݂ ܡܱܦ݁ܩ ܫܻܐܕ݂ܐ ܕܻ݁ܐܝܬ݂ܱܘܗ_ܝ ܚܱܪܫܐ ܗܘܐ ܕ݁ܟ݂ܱܕ݂ ܢܦ݂ܱܩ ܗܱܘ ܫܻܐܕ݂ܐ ܡܱܠܠ ܗܱܘ ܚܱܪܫܐ ܘܐܬ݁ܕܱ݁ܡܱܪܘ ܟ݁ܢܫܐ
Luke 11:15 ܐ_ܢܫܐ ܕ݁ܝܢ ܡܢܗܘܢ ܐܡܱܪܘ ܒܱ݁ܒ݂ܥܠܙܒ݂ܘܒ݂ ܪܻܫܐ ܕ݁ܕ݂ܱܝܘܐ ܡܱܦ݁ܩ ܗܢܐ ܕܱ݁ܝܘܐ
Luke 11:16 ܐ_ܚܪܢܐ ܕ݁ܝܢ ܟܱ݁ܕ݂ ܡܢܱܣܝܢ ܠܗ ܐܬ݂ܐ ܡܢ ܫܡܱܝܐ ܫܐܠܻܝܢ ܗ_ܘܱܘ ܠܗ
Luke 11:17 ܝܫܘܥ ܕ݁ܝܢ ܕ݁ܝܕ݂ܱܥ ܗ_ܘܐ ܡܱܚܫܒ݂ܬ݂ܗܘܢ ܐܡܱܪ ܠܗܘܢ ܟ݁ܠ ܡܱܠܟ݁ܘ ܕ݁ܬ݂ܬ݂ܦܱ݁ܠܱܓ݂ ܥܱܠ ܢܱܦ݂ܫܗ ܬ݁ܚܪܱܒ݂ ܘܒ݂ܱܝܬ݁ܐ ܕ݁ܥܱܠ ܩܢܘܡܗ ܡܬ݂ܦܱ݁ܠܱܓ݂ ܢܦ݁ܠ
Luke 11:18 ܘܐܢ ܣܛܢܐ ܥܱܠ ܢܱܦ݂ܫܗ ܐܬ݂ܦܱ݁ܠܱܓ݂ ܐܱܝܟܱ݁ܢܐ ܬ݁ܩܘܡ ܡܱܠܟ݁ܘܬ݂ܗ ܕ݁ܐܡܪܻܝܢ ܐܢ_ܬ݁ܘܢ ܕ݁ܒ݂ܱܒ݂ܥܠܙܒ݂ܘܒ݂ ܡܱܦ݁ܩ ܐ_ܢܐ ܕܱ݁ܝܘܐ
Luke 11:19 ܘܐܢ ܐܢܐ ܒܱ݁ܒ݂ܥܠܙܒ݂ܘܒ݂ ܡܱܦ݁ܩ ܐ_ܢܐ ܕܱ݁ܝܘܐ ܒ݁ܢܱܝܟ݁ܘܢ ܒ݁ܡܢܐ ܡܱܦ݁ܩܻܝܢ ܡܛܠ ܗܢܐ ܗܢܘܢ ܢܗܘܘܢ ܠܟ݂ܘܢ ܕܱ݁ܝܢܐ
Luke 11:20 ܐܢ ܕ݁ܝܢ ܒ݁ܨܒ݂ܥܐ ܕܱ݁ܐܠܗܐ ܡܱܦ݁ܩ ܐ_ܢܐ ܕܱ݁ܝܘܐ ܩܪܒܱ݁ܬ݂ ܠܗ ܥܠܱܝܟ݁ܘܢ ܡܱܠܟ݁ܘܬ݂ܗ ܕܱ݁ܐܠܗܐ
Luke 11:21 ܐܡܱܬ݂ܝ ܕ݁ܚܱܣܻܝܢܐ ܟܱ݁ܕ݂ ܡܙܱܝܱܢ ܢܛܱܪ ܕ݁ܪܬ݁ܗ ܒ݁ܫܱܝܢܐ ܗ_ܘ ܩܢܝܢܗ
Luke 11:22 ܐܢ ܕ݁ܝܢ ܢܻܐܬ݂ܐ ܡܱܢ ܕ݁ܚܱܣܻܝܢ ܡܢܗ ܢܙܟ݁ܝܘܗ_ܝ ܟ݁ܠܗ ܙܱܝܢܗ ܫܩܠ ܗܱܘ ܕܱ݁ܬ݂ܟ݂ܻܝܠ ܗܘܐ ܥܠܱܘܗ_ܝ ܘܒ݂ܙܬ݂ܗ ܡܦ݂ܱܠܓ݂
Luke 11:23 ܡܱܢ ܕ݁ܠܐ ܗ_ܘܐ ܥܱܡܝ ܠܘܩܒ݂ܱܠܝ ܗ_ܘ ܘܡܱܢ ܕ݁ܠܐ ܟ݁ܢܫ ܥܱܡܝ ܡܒ݂ܱܕ݁ܪܘ ܡܒ݂ܱܕܱ݁ܪ
Luke 11:24 ܪܘܚܐ ܛܱܢܦ݂ܬ݂ܐ ܡܐ ܕ݁ܢܦ݂ܩܱܬ݂ ܡܢ ܒܱ݁ܪ ܐ_ܢܫܐ ܐܙܠ_ܐ ܡܬ݂ܟܱ݁ܪܟ݁ܐ ܒܱ݁ܐܬ݂ܪܱܘܬ݂ܐ ܕ݁ܡܱܝܐ ܠܱܝܬ݁ ܒ݁ܗܘܢ ܕ݁ܬ݂ܒ݂ܥܐ ܠܗ ܢܝܚܐ ܘܡܐ ܕ݁ܠܐ ܐܫܟ݁ܚܱܬ݂ ܐܡܪܐ ܐܗܦ݁ܘܟ݂ ܠܒ݂ܱܝܬ݁ܝ ܐܱܝܡܟ݁ܐ ܕ݁ܢܦ݂ܩܬ݂
Luke 11:25 ܘܐܢ ܐܬ݂ܬ݂ ܐܫܟܱ݁ܚܬ݂ܗ ܕܱ݁ܚܡܻܝܡ ܘܱܡܨܱܒܱ݁ܬ݂
Luke 11:26 ܗܝܕ݁ܝܢ ܐܙܠ_ܐ ܕ݁ܒ݂ܪܐ ܫܒ݂ܱܥ ܪܘܚܻܝܢ ܐ_ܚܪܢܝܢ ܕ݁ܒ݂ܻܝܫܢ ܡܢܗ ܘܥܐܠܢ ܘܥܡܪܢ ܬܱ݁ܡܢ ܘܗܘܝܐ ܚܱܪܬ݂ܗ ܕ݁ܒ݂ܱܪܢܫܐ ܗܱܘ ܒܻ݁ܝܫܐ ܡܢ ܩܱܕ݂ܡܝܬ݁ܗ
Luke 11:27 ܘܟ݂ܱܕ݂ ܗܠܝܢ ܡܡܱܠܠ ܗ_ܘܐ ܐܱܪܻܝܡܱܬ݂ ܐܱܢ_ܬ݁ܬ݂ܐ ܚܕ݂ܐ ܩܠܗ ܡܢ ܟ݁ܢܫܐ ܘܐܡܪܱܬ݂ ܠܗ ܛܘܒ݂ܝܗ ܠܟ݂ܱܪܣܐ ܕܱ݁ܛܥܢܬ݂ܟ݂ ܘܠܱܬ݁ܕ݂ܱܝܐ ܕܱ݁ܐܝܢܩܘܟ݂
Luke 11:28 ܐܡܱܪ ܠܗ ܗܘ ܛܘܒ݂ܱܝܗܘܢ ܠܱܐܝܠܝܢ ܕܱ݁ܫܡܱܥܘ ܡܠܬ݂ܗ ܕܱ݁ܐܠܗܐ ܘܢܛܪܻܝܢ ܠܗ
Luke 11:29 ܘܟ݂ܱܕ݂ ܡܬ݂ܟܱ݁ܢܫܻܝܢ ܗ_ܘܱܘ ܟ݁ܢܫܐ ܫܱܪܻܝ ܠܡܻܐܡܱܪ ܫܱܪܒ݁ܬ݂ܐ ܗܕ݂ܐ ܒܻ݁ܝܫܬ݁ܐ ܐܬ݂ܐ ܒ݁ܥܝܐ ܘܐܬ݂ܐ ܠܐ ܬ݁ܬ݂ܻܝܗܒ݂ ܠܗ ܐܠܐ ܐܬ݂ܗ ܕ݁ܝܱܘܢܢ ܢܒ݂ܻܝܐ
Luke 11:30 ܐܱܝܟܱ݁ܢܐ ܓ݁ܝܪ ܕܱ݁ܗܘܐ ܝܱܘܢܢ ܐܬ݂ܐ ܠܢܻܝܢܘܝܐ ܗܟ݂ܱܢܐ ܢܗܘܐ ܐܦ݂ ܒ݁ܪܗ ܕ݁ܐ_ܢܫܐ ܠܫܱܪܒ݁ܬ݂ܐ ܗܕ݂ܐ
Luke 11:31 ܡܱܠܟ݁ܬ݂ܐ ܕ݁ܬ݂ܱܝܡܢܐ ܬ݁ܩܘܡ ܒ݁ܕ݂ܻܝܢܐ ܥܱܡ ܐ_ܢܫܐ ܕ݁ܫܱܪܒ݁ܬ݂ܐ ܗܕ݂ܐ ܘܱܬ݂ܚܱܝܒ݂ ܐܢܘܢ ܕ݁ܐܬ݂ܬ݂ ܡܢ ܥܒ݂ܪܝܗ ܕܱ݁ܐܪܥܐ ܕ݁ܬ݂ܫܡܱܥ ܚܟ݂ܡܬ݂ܗ ܕܱ݁ܫܠܝܡܘܢ ܘܗܐ ܕ݁ܝܱܬܻ݁ܝܪ ܡܢ ܫܠܝܡܘܢ ܗܪܟ݁ܐ
Luke 11:32 ܓܱ݁ܒ݂ܪܐ ܢܻܝܢܘܝܐ ܢܩܘܡܘܢ ܒ݁ܕ݂ܻܝܢܐ ܥܱܡ ܫܱܪܒ݁ܬ݂ܐ ܗܕ݂ܐ ܘܱܢܚܱܝܒ݂ܘܢܗ ܕ݁ܬ݂ܒ݂ܘ ܒ݁ܟ݂ܪܘܙܘܬ݂ܗ ܕ݁ܝܱܘܢܢ ܘܗܐ ܕ݁ܝܱܬܻ݁ܝܪ ܡܢ ܝܱܘܢܢ ܗܪܟ݁ܐ
Luke 11:33 ܠܐ ܐ_ܢܫ ܡܱܢܗܱܪ ܫܪܓ݂ܐ ܘܣܐܡ ܠܗ ܒ݁ܟ݂ܣܝܐ ܐܱܘ ܬ݁ܚܝܬ݂ ܣܱܐܬ݂ܐ ܐܠܐ ܠܥܠ ܡܢ ܡܢܪܬ݁ܐ ܕܱ݁ܐܝܠܝܢ ܕ݁ܥܐܠܻܝܢ ܢܚܙܘܢ ܢܘܗܪܗ
Luke 11:34 ܫܪܓ݂ܗ ܕ݁ܦ݂ܱܓ݂ܪܟ݂ ܐܻܝܬ݂ܝܗ ܥܱܝܢܟ݂ ܐܡܱܬ݂ܝ ܗܟ݂ܻܝܠ ܕ݁ܥܱܝܢܟ݂ ܦ݁ܫܻܝܛܐ ܐܦ݂ ܟ݁ܠܗ ܦܱ݁ܓ݂ܪܟ݂ ܢܗܘܐ ܢܱܗܻܝܪ ܐܢ ܕ݁ܝܢ ܬ݁ܗܘܐ ܒܻ݁ܝܫܐ ܘܐܦ݂ ܦܱ݁ܓ݂ܪܟ݂ ܢܗܘܐ ܚܫܘܟ݂
Luke 11:35 ܐܙܕܱ݁ܗ_ܪ ܗܟ݂ܻܝܠ ܕܱ݁ܠܡܐ ܢܘܗܪܐ ܕ݁ܒ݂ܟ݂ ܚܫܘܟ݂ܐ ܗ_ܘ
Luke 11:36 ܐܢ ܕ݁ܝܢ ܦܱ݁ܓ݂ܪܟ݂ ܟ݁ܠܗ ܢܱܗܻܝܪ ܘܠܱܝܬ݁ ܒ݁ܗ ܡܢܬ݂ܐ ܡܕ݁ܡ ܚܫܘܟ݂ܐ ܢܗܘܐ ܡܱܢܗܱܪ ܟ݁ܠܗ ܐܱܝܟ݂ ܕܱ݁ܫܪܓ݂ܐ ܒ݁ܕ݂ܱܠܩܗ ܡܱܢܗܱܪ ܠܟ݂
Luke 11:37 ܟܱ݁ܕ݂ ܕ݁ܝܢ ܡܡܱܠܠ ܒ݁ܥܐ ܡܢܗ ܦ݁ܪܻܝܫܐ ܚܱܕ݂ ܕ݁ܢܫܬܱ݁ܪܐ ܠܘܬ݂ܗ ܘܥܱܠ ܐܣܬ݁ܡܟ݂
Luke 11:38 ܗܱܘ ܕ݁ܝܢ ܦ݁ܪܻܝܫܐ ܟܱ݁ܕ݂ ܚܙܝܗ_ܝ ܐܬ݁ܕܱ݁ܡܱܪ ܕ݁ܠܐ ܠܘܩܕ݂ܱܡ ܥܡܱܕ݂ ܡܢ ܩܕ݂ܡ ܫܪܘܬ݂ܗ
Luke 11:39 ܐܡܱܪ ܠܗ ܕ݁ܝܢ ܝܫܘܥ ܗܫܐ ܐܱܢ_ܬ݁ܘܢ ܦ݁ܪܻܝܫܐ ܒܱ݁ܪܗ ܕ݁ܟ݂ܣܐ ܘܱܕ݂ܦܻ݁ܝܢܟ݁ܐ ܡܕ݂ܱܟ݁ܝܢ ܐܢ_ܬ݁ܘܢ ܠܓ݂ܱܘ ܡܢܟ݂ܘܢ ܕ݁ܝܢ ܡܠܐ ܚܛܘܦ݂ܝܐ ܘܒ݂ܻܝܫܬ݁ܐ
Luke 11:40 ܚܱܣܻܝܪܱܝ ܪܥܝܢܐ ܠܐ ܗ_ܘܐ ܡܱܢ ܕܱ݁ܥܒ݂ܱܕ݂ ܕܱ݁ܠܒ݂ܱܪ ܘܕ݂ܱܠܓ݂ܱܘ ܗܘ ܥܒ݂ܱܕ݂
Luke 11:41 ܒ݁ܪܱܡ ܡܕ݁ܡ ܕܻ݁ܐܝܬ݂ ܗܱܒ݂ܘܗ_ܝ ܒ݁ܙܕ݂ܩܬ݂ܐ ܘܗܐ ܟ݁ܠܡܕ݁ܡ ܕ݁ܟ݂ܐ ܗ_ܘ ܠܟ݂ܘܢ
Luke 11:42 ܐܠܐ ܘܝ ܠܟ݂ܘܢ ܦ݁ܪܻܝܫܐ ܕܱ݁ܡܥܱܣܪܻܝܢ ܐܢ_ܬ݁ܘܢ ܢܢܥܐ ܘܦ݂ܻܓ݂ܱܢܐ ܘܟ݂ܠ ܝܘܪܩ ܘܥܒ݂ܪܻܝܢ ܐܢ_ܬ݁ܘܢ ܥܱܠ ܕܻ݁ܝܢܐ ܘܥܱܠ ܚܘܒ݁ܐ ܕܱ݁ܐܠܗܐ ܗܠܝܢ ܕ݁ܝܢ ܘܠܐ ܗ_ܘܐ ܕ݁ܬ݂ܥܒ݁ܕ݂ܘܢ ܘܗܠܝܢ ܠܐ ܬ݁ܫܒ݁ܩܘܢ
Luke 11:43 ܘܝ ܠܟ݂ܘܢ ܦ݁ܪܻܝܫܐ ܕ݁ܪܚܡܻܝܢ ܐܢ_ܬ݁ܘܢ ܪܻܝܫ ܡܱܘܬ݁ܒ݂ܐ ܒܱ݁ܟ݂ܢܘܫܬ݂ܐ ܘܱܫܠܡܐ ܒ݁ܫܘܩܐ
Luke 11:44 ܘܝ ܠܟ݂ܘܢ ܣܦ݂ܪܐ ܘܱܦ݂ܪܻܝܫܐ ܢܣܒܱ݁ܝ ܒܱ݁ܐܦ݁ܐ ܕܻ݁ܐܝܬ݂ܱܝܟ݁ܘܢ ܐܱܝܟ݂ ܩܱܒ݂ܪܐ ܕ݁ܠܐ ܝܻܕ݂ܻܝܥܻܝܢ ܘܱܒ݂ܢܱܝ ܐ_ܢܫܐ ܡܗܱܠܟ݂ܻܝܢ ܥܠܱܝܗܘܢ ܘܠܐ ܝܕ݂ܥܻܝܢ
Luke 11:45 ܘܱܥܢܐ ܚܱܕ݂ ܡܢ ܣܦ݂ܪܐ ܘܐܡܱܪ ܠܗ ܡܱܠܦ݂ܢܐ ܟܱ݁ܕ݂ ܗܠܝܢ ܐܡܱܪ ܐܱܢ_ܬ݁ ܐܦ݂ ܠܱܢ ܡܨܱܥܱܪ ܐܱܢ_ܬ݁
Luke 11:46 ܗܘ ܕ݁ܝܢ ܐܡܱܪ ܐܦ݂ ܠܟ݂ܘܢ ܣܦ݂ܪܐ ܘܝ ܕ݁ܡܱܛܥܢܻܝܢ ܐܢ_ܬ݁ܘܢ ܠܱܒ݂ܢܱܝ ܐ_ܢܫܐ ܡܱܘܒ݁ܠܐ ܝܱܩܻܝܪܬ݂ܐ ܘܱܐܢ_ܬ݁ܘܢ ܒܱ݁ܚܕ݂ܐ ܡܢ ܨܒ݂ܥܬ݂ܟ݂ܘܢ ܠܐ ܩܪܒܻ݁ܝܢ ܐܢ_ܬ݁ܘܢ ܠܗܝܢ ܠܡܱܘܒ݁ܠܐ
Luke 11:47 ܘܝ ܠܟ݂ܘܢ ܕ݁ܒ݂ܢܝܢ ܐܢ_ܬ݁ܘܢ ܩܱܒ݂ܪܐ ܕܱ݁ܢܒ݂ܻܝܐ ܕܱ݁ܐܒ݂ܗܱܝܟ݁ܘܢ ܩܱܛܠܘ ܐܢܘܢ
Luke 11:48 ܣܗܕܻ݁ܝܢ ܐܢ_ܬ݁ܘܢ ܗܟ݂ܻܝܠ ܘܨܒ݂ܝܢ ܐܢ_ܬ݁ܘܢ ܒܱ݁ܥܒ݂ܕ݂ܐ ܕܱ݁ܐܒ݂ܗܱܝܟ݁ܘܢ ܕ݁ܗܢܘܢ ܩܱܛܠܘ ܐܢܘܢ ܘܱܐܢ_ܬ݁ܘܢ ܒ݁ܢܝܢ ܐܢ_ܬ݁ܘܢ ܩܱܒ݂ܪܱܝܗܘܢ
Luke 11:49 ܡܛܠ ܗܢܐ ܐܦ݂ ܚܟ݂ܡܬ݂ܐ ܕܱ݁ܐܠܗܐ ܐܡܪܱܬ݂ ܕ݁ܗܐ ܐܢܐ ܐܫܱܕܱ݁ܪ ܠܗܘܢ ܢܒ݂ܻܝܐ ܘܱܫܠܻܝܚܐ ܡܢܗܘܢ ܢܪܕ݁ܦ݂ܘܢ ܘܢܩܛܠܘܢ
Luke 11:50 ܕ݁ܢܬ݁ܬ݁ܒ݂ܱܥ ܕ݁ܡܐ ܕ݁ܟ݂ܠܗܘܢ ܢܒ݂ܻܝܐ ܕ݁ܐܬ݂ܐܫܕ݂ ܡܢ ܕ݁ܐܬ݂ܒ݁ܪܻܝ ܥܠܡܐ ܡܢ ܫܱܪܒ݁ܬ݂ܐ ܗܕ݂ܐ
Luke 11:51 ܡܢ ܕ݁ܡܗ ܕ݁ܗܒ݂ܝܠ ܥܕ݂ܱܡܐ ܠܱܕ݂ܡܗ ܕܱ݁ܙܟ݂ܱܪܝܐ ܗܱܘ ܕ݁ܐܬ݂ܩܛܠ ܒܱ݁ܝܢܱܝ ܗܱܝܟ݁ܠܐ ܠܡܱܕ݂ܒ݁ܚܐ ܐܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܡܬ݁ܬ݁ܒ݂ܱܥ ܡܢ ܫܱܪܒ݁ܬ݂ܐ ܗܕ݂ܐ
Luke 11:52 ܘܝ ܠܟ݂ܘܢ ܣܦ݂ܪܐ ܕܱ݁ܫܩܱܠܬ݁ܘܢ ܩܠܻܝܕ݂ܐ ܕܻ݁ܝܕ݂ܱܥܬ݂ܐ ܐܱܢ_ܬ݁ܘܢ ܠܐ ܥܱܠܬ݁ܘܢ ܘܠܱܐܝܠܝܢ ܕ݁ܥܐܠܻܝܢ ܟ݁ܠܱܝܬ݁ܘܢ
Luke 11:53 ܘܟ݂ܱܕ݂ ܗܠܝܢ ܐܡܱܪ ܗ_ܘܐ ܠܗܘܢ ܫܱܪܻܝܘ ܣܦ݂ܪܐ ܘܱܦ݂ܪܻܝܫܐ ܡܬ݂ܒ݁ܐܫ ܠܗܘܢ ܘܡܬ݂ܚܱܡܬ݂ܻܝܢ ܘܱܡܬ݂ܱܟ݁ܣܻܝܢ ܡܠܱܘܗ_ܝ
Luke 11:54 ܘܢܟ݂ܠܻܝܢ ܠܗ ܒ݁ܣܱܓܻ݁ܝܐܬ݂ܐ ܟܱ݁ܕ݂ ܒ݁ܥܝܢ ܠܡܐܚܱܕ݂ ܡܕ݁ܡ ܡܢ ܦ݁ܘܡܗ ܕ݁ܢܫܟ݁ܚܘܢ ܢܐܟ݂ܠܘܢ ܩܱܪܨܱܘܗ_ܝ
Luke 12:1 ܘܟ݂ܱܕ݂ ܐܬ݂ܟܱ݁ܢܱܫܘ ܪܒ݁ܘܬ݂ܐ ܕ݁ܟ݂ܢܫܐ ܣܱܓܻ݁ܝܐܐ ܐܱܝܟܱ݁ܢܐ ܕܱ݁ܢܕ݂ܱܝܫܘܢ ܚܱܕ݂ ܠܚܱܕ݂ ܫܱܪܻܝ ܝܫܘܥ ܠܡܻܐܡܱܪ ܠܬ݂ܱܠܡܻܝܕ݂ܱܘܗ_ܝ ܠܘܩܕ݂ܱܡ ܐܙܕܱ݁ܗ_ܪܘ ܒ݁ܢܱܦ݂ܫܟ݂ܘܢ ܡܢ ܚܡܻܝܪܐ ܕܱ݁ܦ݂ܪܻܝܫܐ ܕܻ݁ܐܝܬ݂ܱܘܗ_ܝ ܡܱܣܱܒ݂ ܒܱ݁ܐܦ݁ܐ
Luke 12:2 ܠܱܝܬ݁ ܕ݁ܝܢ ܡܕ݁ܡ ܕܱ݁ܟ݂ܣܐ ܕ݁ܠܐ ܢܬ݂ܓ݁ܠܐ ܘܠܐ ܕܱ݁ܡܛܱܫܱܝ ܕ݁ܠܐ ܢܬ݂ܻܝܕ݂ܱܥ
Luke 12:3 ܟ݁ܠ ܓ݁ܝܪ ܕܱ݁ܒ݂ܚܫܘܟ݂ܐ ܐܡܱܪܬ݁ܘܢ ܒ݁ܢܱܗܻܝܪܐ ܢܫܬ݁ܡܱܥ ܘܡܕ݁ܡ ܕܱ݁ܒ݂ܬ݂ܱܘܢܐ ܒ݁ܐܕ݂ܢܐ ܠܱܚܫܬ݁ܘܢ ܥܱܠ ܐܓ݁ܪܐ ܢܬ݂ܟ݁ܪܙ
Luke 12:4 ܐܡܱܪ ܐ_ܢܐ ܠܟ݂ܘܢ ܕ݁ܝܢ ܠܪܚܡܱܝ ܠܐ ܬ݁ܕ݂ܚܠܘܢ ܡܢ ܐܱܝܠܝܢ ܕ݁ܩܛܠܻܝܢ ܦܱ݁ܓ݂ܪܐ ܘܡܢ ܒ݁ܬ݂ܱܪܟ݁ܢ ܠܱܝܬ݁ ܠܗܘܢ ܡܕ݁ܡ ܝܱܬܻ݁ܝܪ ܠܡܥܒܱ݁ܕ݂
Luke 12:5 ܐܚܱܘܝܟ݂ܘܢ ܕ݁ܝܢ ܡܢ ܡܱܢ ܬ݁ܕ݂ܚܠܘܢ ܡܢ ܗܱܘ ܕ݁ܡܢ ܒ݁ܬ݂ܱܪ ܕ݁ܩܛܠ ܫܱܠܻܝܛ ܠܡܱܪܡܝܘ ܒ݁ܓ݂ܻܗܱܢܐ ܐܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܡܢ ܗܢܐ ܕ݁ܚܱܠܘ
Luke 12:6 ܠܐ ܚܱܡܫ ܨܦ݁ܪܻܝܢ ܡܙܕܱ݁ܒ݁ܢܢ ܒܱ݁ܬ݂ܪܝܢ ܐܱܣܪܻܝܢ ܘܱܚܕ݂ܐ ܡܢܗܝܢ ܠܐ ܛܥܝܐ ܩܕ݂ܡ ܐܱܠܗܐ
Luke 12:7 ܕܻ݁ܝܠܟ݂ܘܢ ܕ݁ܝܢ ܐܦ݂ ܡܢܐ ܕ݁ܣܱܥܪܐ ܕ݁ܪܻܫܟ݂ܘܢ ܟ݁ܠܗܝܢ ܡܱܢܝܢ ܐܢܝܢ ܠܐ ܗܟ݂ܻܝܠ ܬ݁ܕ݂ܚܠܘܢ ܕ݁ܡܢ ܣܘܓ݂ܐܐ ܕ݁ܨܦ݁ܪܐ ܡܝܱܬ݁ܪܻܝܢ ܐܢ_ܬ݁ܘܢ
Luke 12:8 ܐܡܱܪ ܐ_ܢܐ ܠܟ݂ܘܢ ܕ݁ܝܢ ܕ݁ܟ݂ܠ ܕ݁ܢܱܘܕ݁ܐ ܒܻ݁ܝ ܩܕ݂ܡ ܒ݁ܢܱܝܢܫܐ ܐܦ݂ ܒ݁ܪܗ ܕ݁ܐ_ܢܫܐ ܢܱܘܕ݁ܐ ܒ݁ܗ ܩܕ݂ܡ ܡܱܠܱܐܟ݂ܱܘܗ_ܝ ܕܱ݁ܐܠܗܐ
Luke 12:9 ܐܱܝܢܐ ܕ݁ܝܢ ܕ݁ܟ݂ܦ݂ܱܪ ܒܻ݁ܝ ܩܕ݂ܡ ܒ݁ܢܱܝܢܫܐ ܢܬ݂ܟ݁ܦ݂ܱܪ ܒ݁ܗ ܩܕ݂ܡ ܡܱܠܱܐܟ݂ܱܘܗ_ܝ ܕܱ݁ܐܠܗܐ
Luke 12:10 ܘܟ݂ܠ ܕ݁ܢܻܐܡܱܪ ܡܠܬ݂ܐ ܥܱܠ ܒ݁ܪܗ ܕ݁ܐ_ܢܫܐ ܢܫܬ݁ܒ݂ܩ ܠܗ ܡܱܢ ܕ݁ܥܱܠ ܪܘܚܐ ܕ݁ܝܢ ܕ݁ܩܘܕ݂ܫܐ ܢܓ݂ܱܕ݁ܦ݂ ܠܐ ܢܫܬ݁ܒ݂ܩ ܠܗ
Luke 12:11 ܡܐ ܕܱ݁ܡܩܱܪܒ݂ܻܝܢ ܠܟ݂ܘܢ ܕ݁ܝܢ ܠܱܟ݂ܢܘܫܬ݂ܐ ܩܕ݂ܡ ܪܻܫܐ ܘܫܱܠܻܝܛܢܐ ܠܐ ܬܻ݁ܐܨܦ݁ܘܢ ܐܱܝܟܱ݁ܢܐ ܬ݁ܦ݁ܩܘܢ ܪܘܚܐ ܐܱܘ ܡܢܐ ܬܻ݁ܐܡܪܘܢ
Luke 12:12 ܪܘܚܐ ܓ݁ܝܪ ܕ݁ܩܘܕ݂ܫܐ ܢܱܠܦ݂ܟ݂ܘܢ ܒ݁ܗܝ ܫܥܬ݂ܐ ܡܕ݁ܡ ܕ݁ܘܠܐ ܕ݁ܬ݂ܻܐܡܪܘܢ
Luke 12:13 ܐܡܱܪ ܠܗ ܕ݁ܝܢ ܐ_ܢܫ ܡܢ ܗܱܘ ܟ݁ܢܫܐ ܡܱܠܦ݂ܢܐ ܐܡܱܪ ܠܐܚܝ ܦ݁ܠܓ݂ ܥܱܡܝ ܝܪܬ݁ܘܬ݂ܐ
Luke 12:14 ܝܫܘܥ ܕ݁ܝܢ ܐܡܱܪ ܠܗ ܓܱ݁ܒ݂ܪܐ ܡܱܢܘ ܐܱܩܻܝܡܱܢܝ ܥܠܱܝܟ݁ܘܢ ܕܱ݁ܝܢܐ ܘܱܡܦ݂ܱܠܓ݂ܢܐ
Luke 12:15 ܘܐܡܱܪ ܠܬ݂ܱܠܡܻܝܕ݂ܱܘܗ_ܝ ܐܙܕܱ݁ܗ_ܪܘ ܡܢ ܟ݁ܠܗ ܝܱܥܢܘܬ݂ܐ ܡܛܠ ܕ݁ܠܐ ܗ_ܘܐ ܒ݁ܝܱܬܻ݁ܝܪܘܬ݂ܐ ܕ݁ܢܟ݂ܣܐ ܐܻܝܬ݂ ܚܱܝܐ
Luke 12:16 ܘܐܡܱܪ ܡܱܬ݂ܠܐ ܠܘܬ݂ܗܘܢ ܓܱ݁ܒ݂ܪܐ ܚܱܕ݂ ܥܱܬܻ݁ܝܪܐ ܐܱܥܠܱܬ݂ ܠܗ ܐܱܪܥܗ ܥܱܠ_ܠܬ݂ܐ ܣܱܓܻ݁ܝܐܬ݂ܐ
Luke 12:17 ܘܡܬ݂ܚܱܫܱܒ݂ ܗ_ܘܐ ܒ݁ܢܱܦ݂ܫܗ ܘܐܡܱܪ ܡܢܐ ܐܥܒ݁ܕ݂ ܕ݁ܠܱܝܬ݁ ܠܻܝ ܐܱܝܟ݁ܐ ܕ݁ܐܚܡܘܠ ܥܱܠ_ܠܬ݂ܝ
Luke 12:18 ܘܐܡܱܪ ܗܕ݂ܐ ܐܥܒ݁ܕ݂ ܐܣܬ݁ܘܪ ܒ݁ܝܬ݂ ܩܦ݂ܣܱܝ ܘܐܒ݂ܢܐ ܘܱܐܘܪܒ݂ ܐܢܘܢ ܘܐܚܡܘܠ ܬܱ݁ܡܢ ܟ݁ܠܗ ܥܒ݂ܘܪܝ ܘܛܒ݂ܬ݂ܝ
Luke 12:19 ܘܻܐܡܱܪ ܠܢܱܦ݂ܫܝ ܢܱܦ݂ܫܝ ܐܻܝܬ݂ ܠܟ݂ܝ ܛܒ݂ܬ݂ܐ ܣܱܓܻ݁ܝܐܬ݂ܐ ܕ݁ܣܻܝܡܢ ܠܱܫܢܱܝܐ ܣܱܓܻ݁ܝܐܬ݂ܐ ܐܬ݁ܬ݁ܢܻܝܚܝ ܐܱܟ݂ܘܠܝ ܐܫܬ݁ܝ ܐܬ݂ܒܱ݁ܣ_ܡܝ
Luke 12:20 ܐܡܱܪ ܠܗ ܕ݁ܝܢ ܐܱܠܗܐ ܚܣܻܝܪ ܪܥܝܢܐ ܒ݁ܗܢܐ ܠܻܠܝܐ ܢܱܦ݂ܫܟ݂ ܬ݁ܒ݂ܥܻܝܢ ܠܗ ܡܢܟ݂ ܘܗܠܝܢ ܕ݁ܛܱܝܒ݂ܬ݁ ܠܡܱܢ ܢܗܘܝܢ
Luke 12:21 ܗܟ݂ܱܢܐ ܗ_ܘ ܡܱܢ ܕ݁ܣܐܡ ܠܗ ܣܻܝܡܬ݂ܐ ܘܒ݂ܱܐܠܗܐ ܠܐ ܥܱܬܻ݁ܝܪ
Luke 12:22 ܘܐܡܱܪ ܠܬ݂ܱܠܡܻܝܕ݂ܱܘܗ_ܝ ܡܛܠ ܗܢܐ ܠܟ݂ܘܢ ܐܡܱܪ ܐ_ܢܐ ܠܐ ܬܻ݁ܐܨܦ݁ܘܢ ܠܢܱܦ݂ܫܟ݂ܘܢ ܡܢܐ ܬ݁ܐܟ݂ܠܘܢ ܘܠܐ ܠܦ݂ܱܓ݂ܪܟ݂ܘܢ ܡܢܐ ܬ݁ܠܒ݁ܫܘܢ
Luke 12:23 ܢܱܦ݂ܫܐ ܓ݁ܝܪ ܝܱܬܻ݁ܝܪܐ ܡܢ ܣܱܝܒ݁ܪܬ݁ܐ ܘܦ݂ܱܓ݂ܪܐ ܡܢ ܠܒ݂ܘܫܐ
Luke 12:24 ܐܬ݂ܒܱ݁ܩܱܘ ܒ݁ܢܱܥܒ݂ܐ ܕ݁ܠܐ ܙܪܥܻܝܢ ܘܠܐ ܚܨܕܻ݁ܝܢ ܘܠܱܝܬ݁ ܠܗܘܢ ܬܱ݁ܘܢܐ ܘܒ݂ܝܬ݂ ܩܦ݂ܣܐ ܘܱܐܠܗܐ ܡܬ݂ܱܪܣܐ ܠܗܘܢ ܟ݁ܡܐ ܗܟ݂ܻܝܠ ܐܱܢ_ܬ݁ܘܢ ܝܱܬܻ݁ܝܪܻܝܢ ܐܢ_ܬ݁ܘܢ ܡܢ ܦ݁ܪܚܬ݂ܐ
Luke 12:25 ܐܱܝܢܐ ܕ݁ܝܢ ܡܢܟ݂ܘܢ ܟܱ݁ܕ݂ ܝܨܦ݂ ܡܫܟܱ݁ܚ ܠܡܱܘܣܦ݂ܘ ܥܱܠ ܩܱܘܡܬ݂ܗ ܐܱܡܬ݂ܐ ܚܕ݂ܐ
Luke 12:26 ܐܢ ܕ݁ܝܢ ܐܦ݂ ܠܐ ܙܥܘܪܬ݁ܐ ܡܫܟ݁ܚܻܝܢ ܐܢ_ܬ݁ܘܢ ܡܢܐ ܥܱܠ ܫܱܪܟ݁ܐ ܝܨܦܻ݁ܝܢ ܐܢ_ܬ݁ܘܢ
Luke 12:27 ܐܬ݂ܒܱ݁ܩܱܘ ܒ݁ܫܘܫܱܢܐ ܐܱܝܟܱ݁ܢܐ ܪܒ݂ܝܢ ܕ݁ܠܐ ܠܐܝܢ ܘܠܐ ܥܙܠܢ ܐܡܱܪ ܐ_ܢܐ ܠܟ݂ܘܢ ܕ݁ܝܢ ܕ݁ܐܦ݂ ܠܐ ܫܠܝܡܘܢ ܒ݁ܟ݂ܠܗ ܫܘܒ݂ܚܗ ܐܬ݂ܟܱ݁ܣܻܝ ܐܱܝܟ݂ ܚܕ݂ܐ ܡܢ ܗܠܝܢ
Luke 12:28 ܐܢ ܕ݁ܝܢ ܠܱܥܡܻܝܪܐ ܕ݁ܝܱܘܡܢܐ ܐܻܝܬ݂ܱܘܗ_ܝ ܒ݁ܚܱܩܠܐ ܘܱܡܚܪ ܢܦ݂ܠ ܒ݁ܬ݂ܱܢܘܪܐ ܐܱܠܗܐ ܗܟ݂ܱܢܐ ܡܱܠܒ݁ܫ ܟ݁ܡܐ ܝܱܬܻ݁ܝܪ ܠܟ݂ܘܢ ܙܥܘܪܱܝ ܗܱܝܡܢܘܬ݂ܐ
Luke 12:29 ܘܱܐܢ_ܬ݁ܘܢ ܠܐ ܬ݁ܒ݂ܥܘܢ ܡܢܐ ܬ݁ܐܟ݂ܠܘܢ ܘܡܢܐ ܬ݁ܫܬ݁ܘܢ ܘܠܐ ܢܦ݂ܗܐ ܪܥܝܢܟ݂ܘܢ ܒ݁ܗܠܝܢ
Luke 12:30 ܗܠܝܢ ܓ݁ܝܪ ܟ݁ܠܗܝܢ ܥܱܡ_ܡܐ ܗ_ܘ ܕ݁ܥܠܡܐ ܒ݁ܥܝܢ ܐܦ݂ ܠܟ݂ܘܢ ܕ݁ܝܢ ܐܱܒ݂ܘܟ݂ܘܢ ܝܕ݂ܱܥ ܕ݁ܡܬ݂ܒܱ݁ܥܝܢ ܠܟ݂ܘܢ ܗܠܝܢ
Luke 12:31 ܒ݁ܪܱܡ ܒ݁ܥܱܘ ܡܱܠܟ݁ܘܬ݂ܗ ܕܱ݁ܐܠܗܐ ܘܗܠܝܢ ܟ݁ܠܗܝܢ ܡܬ݁ܬܱ݁ܘܣܦ݂ܢ ܠܟ݂ܘܢ
Luke 12:32 ܠܐ ܬ݁ܕ݂ܚܱܠ ܓ݁ܙܪܐ ܙܥܘܪܐ ܕܱ݁ܨܒ݂ܐ ܐܱܒ݂ܘܟ݂ܘܢ ܕ݁ܢܬ݁ܠ ܠܟ݂ܘܢ ܡܱܠܟ݁ܘܬ݂ܐ
Luke 12:33 ܙܱܒ݁ܢܘ ܩܢܝܢܟ݂ܘܢ ܘܗܱܒ݂ܘ ܙܕ݂ܩܬ݂ܐ ܥܒ݂ܕ݂ܘ ܠܟ݂ܘܢ ܟܻ݁ܝܣܐ ܕ݁ܠܐ ܒ݁ܠܝܢ ܘܣܻܝܡܬ݂ܐ ܕ݁ܠܐ ܓ݁ܝܙܐ ܒܱ݁ܫܡܱܝܐ ܐܱܝܟ݁ܐ ܕ݁ܓ݂ܱܢܒ݂ܐ ܠܐ ܩܪܒ݂ ܘܣܣܐ ܠܐ ܡܚܱܒ݁ܠ
Luke 12:34 ܐܱܝܟ݁ܐ ܓ݁ܝܪ ܕܻ݁ܐܝܬ݂ܝܗ ܣܻܝܡܱܬ݂ܟ݂ܘܢ ܬܱ݁ܡܢ ܢܗܘܐ ܐܦ݂ ܠܒ݁ܟ݂ܘܢ
Luke 12:35 ܢܗܘܘܢ ܐܱܣܻܝܪܻܝܢ ܚܱܨܱܝܟ݁ܘܢ ܘܡܱܢܗܪܻܝܢ ܫܪܓ݂ܱܝܟ݁ܘܢ
Luke 12:36 ܘܱܗܘܱܘ ܕ݁ܡܝܢ ܠܐ_ܢܫܐ ܕܱ݁ܡܣܱܟ݁ܝܢ ܠܡܪܗܘܢ ܕ݁ܐܡܱܬ݂ܝ ܢܦ݂ܢܐ ܡܢ ܒ݁ܝܬ݂ ܡܫܬ݁ܘܬ݂ܐ ܕ݁ܡܐ ܕ݁ܐܬ݂ܐ ܘܱܢܩܱܫ ܡܚܕ݂ܐ ܢܦ݂ܬ݁ܚܘܢ ܠܗ
Luke 12:37 ܛܘܒ݂ܱܝܗܘܢ ܠܥܱܒ݂ܕ݁ܐ ܗܢܘܢ ܐܱܝܠܝܢ ܕ݁ܢܻܐܬ݂ܐ ܡܪܗܘܢ ܘܢܫܟܱ݁ܚ ܐܢܘܢ ܟܱ݁ܕ݂ ܥܻܝܪܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܢܐܣܘܪ ܚܱܨܱܘܗ_ܝ ܘܢܱܣܡܟ݂ ܐܢܘܢ ܘܢܥܒܱ݁ܪ ܢܫܱܡܫ ܐܢܘܢ
Luke 12:38 ܘܐܢ ܒ݁ܡܱܛܱܪܬ݂ܐ ܕ݁ܬ݂ܱܪܬ݁ܝܢ ܐܱܘ ܕܱ݁ܬ݂ܠܬ݂ ܢܻܐܬ݂ܐ ܘܢܫܟܱ݁ܚ ܗܟ݂ܱܢܐ ܛܘܒ݂ܱܝܗܘܢ ܠܥܱܒ݂ܕ݁ܐ ܗܢܘܢ
Luke 12:39 ܗܕ݂ܐ ܕ݁ܝܢ ܕܱ݁ܥܘ ܕ݁ܐܠܘ ܝܕ݂ܱܥ ܗ_ܘܐ ܡܪܐ ܒܱ݁ܝܬ݁ܐ ܒܱ݁ܐܝܕ݂ܐ ܡܱܛܱܪܬ݂ܐ ܐܬ݂ܐ ܓܱ݁ܢܒ݂ܐ ܡܬ݁ܬ݁ܥܻܝܪ ܗ_ܘܐ ܘܠܐ ܫܒ݂ܩ ܗ_ܘܐ ܕ݁ܢܬ݂ܦ݁ܠܫ ܒܱ݁ܝܬ݁ܗ
Luke 12:40 ܐܦ݂ ܐܱܢ_ܬ݁ܘܢ ܗܟ݂ܻܝܠ ܗܘܱܘ ܡܛܱܝܒ݂ܐ ܕܱ݁ܒ݂ܗܝ ܫܥܬ݂ܐ ܕ݁ܠܐ ܣܒ݂ܪܻܝܢ ܐܢ_ܬ݁ܘܢ ܐܬ݂ܐ ܒ݁ܪܗ ܕ݁ܐ_ܢܫܐ
Luke 12:41 ܐܡܱܪ ܠܗ ܫܡܥܘܢ ܟܻ݁ܐܦ݂ܐ ܡܪܱܢ ܠܘܬ݂ܱܢ ܐܡܱܪ ܐܱܢ_ܬ݁ ܠܗ ܠܡܱܬ݂ܠܐ ܗܢܐ ܐܱܘ ܐܦ݂ ܠܘܬ݂ ܟ݁ܠܢܫ
Luke 12:42 ܐܡܱܪ ܠܗ ܝܫܘܥ ܡܱܢܘ ܟܱ݁ܝ ܐܻܝܬ݂ ܪܱܒܱ݁ܝܬ݁ܐ ܡܗܱܝܡܢܐ ܘܚܱܟܻ݁ܝܡܐ ܕܱ݁ܢܩܻܝܡܻܝܘܗ_ܝ ܡܪܗ ܥܱܠ ܬ݁ܫܡܫܬ݁ܗ ܕ݁ܢܬ݁ܠ ܦ݁ܪܣܐ ܒ݁ܙܱܒ݂ܢܗ
Luke 12:43 ܛܘܒ݂ܱܘܗ_ܝ ܠܗܱܘ ܥܱܒ݂ܕ݁ܐ ܕ݁ܢܻܐܬ݂ܐ ܡܪܗ ܢܫܟ݁ܚܻܝܘܗ_ܝ ܕ݁ܥܒ݂ܕ݂ ܗܟ݂ܱܢܐ
Luke 12:44 ܫܱܪܻܝܪܐܝܻܬ݂ ܐܡܱܪ ܐ_ܢܐ ܠܟ݂ܘܢ ܕܱ݁ܢܩܻܝܡܻܝܘܗ_ܝ ܥܱܠ ܟ݁ܠܗ ܩܢܝܢܗ
Luke 12:45 ܐܢ ܕ݁ܝܢ ܢܻܐܡܱܪ ܥܱܒ݂ܕ݁ܐ ܗܱܘ ܒ݁ܠܒ݁ܗ ܕ݁ܡܪܝ ܡܱܘܚܱܪ ܠܡܐܬ݂ܐ ܘܱܢܫܱܪܐ ܠܡܡܚܐ ܠܥܱܒ݂ܕ݁ܐ ܘܠܱܐܡܗܬ݂ܐ ܕ݁ܡܪܗ ܘܱܢܫܱܪܐ ܠܡܠܥܱܣ ܘܱܠܡܫܬ݁ܐ ܘܱܠܡܪܘܐ
Luke 12:46 ܢܻܐܬ݂ܐ ܡܪܗ ܕ݁ܥܱܒ݂ܕ݁ܐ ܗܱܘ ܒ݁ܝܱܘܡܐ ܕ݁ܠܐ ܣܒ݂ܱܪ ܘܱܒ݂ܫܥܬ݂ܐ ܕ݁ܠܐ ܝܕ݂ܱܥ ܘܢܦ݂ܠܓ݂ܻܝܘܗ_ܝ ܘܱܢܣܻܝܡ ܡܢܬ݂ܗ ܥܱܡ ܗܢܘܢ ܕ݁ܠܐ ܡܗܱܝܡܢܻܝܢ
Luke 12:47 ܥܱܒ݂ܕ݁ܐ ܕ݁ܝܢ ܐܱܝܢܐ ܕ݁ܝܕ݂ܱܥ ܨܒ݂ܝܢܐ ܕ݁ܡܪܗ ܘܠܐ ܛܱܝܒ݂ ܠܗ ܐܱܝܟ݂ ܨܒ݂ܝܢܗ ܢܒ݂ܠܱܥ ܣܱܓܻ݁ܝܐܬ݂ܐ
Luke 12:48 ܗܱܘ ܕ݁ܝܢ ܕ݁ܠܐ ܝܕ݂ܱܥ ܘܥܒ݂ܕ݂ ܡܕ݁ܡ ܕ݁ܫܘܐ ܠܡܱܚܘܬ݂ܐ ܢܒ݂ܠܱܥ ܡܱܚܘܬ݂ܐ ܙܥܘܪܝܬ݂ܐ ܟ݁ܠ ܓ݁ܝܪ ܕ݁ܐܬ݂ܻܝܗܒ݂ ܠܗ ܣܱܓܻ݁ܝ ܣܱܓܻ݁ܝ ܢܬ݁ܬ݁ܒ݂ܱܥ ܡܢܗ ܘܱܠܗܱܘ ܕܱ݁ܐܓ݂ܥܠܘ ܠܗ ܣܱܓܻ݁ܝ ܝܱܬܻ݁ܝܪܐܝܻܬ݂ ܢܬ݂ܒ݁ܥܘܢ ܒܻ݁ܐܝܕ݂ܗ
Luke 12:49 ܢܘܪܐ ܐܬ݂ܻܝܬ݂ ܕܱ݁ܐܪܡܐ ܒܱ݁ܐܪܥܐ ܘܨܒ݂ܐ ܐ_ܢܐ ܐܠܘ ܡܢ ܟܱ݁ܕ݁ܘ ܚܒܱ݁ܬ݂
Luke 12:50 ܘܡܱܥܡܘܕ݂ܻܝܬ݂ܐ ܐܻܝܬ݂ ܠܻܝ ܕ݁ܐܥܡܱܕ݂ ܘܣܱܓܻ݁ܝ ܐܱܠܻܝܨ ܐ_ܢܐ ܥܕ݂ܱܡܐ ܕ݁ܬ݂ܫܬܱ݁ܡܠܐ
Luke 12:51 ܣܒ݂ܪܻܝܢ ܐܢ_ܬ݁ܘܢ ܕ݁ܫܱܝܢܐ ܐܬ݂ܻܝܬ݂ ܕܱ݁ܐܪܡܐ ܒܱ݁ܐܪܥܐ ܐܡܱܪ ܐ_ܢܐ ܠܟ݂ܘܢ ܕ݁ܠܐ ܐܠܐ ܦ݁ܠܓ݁ܘܬ݂ܐ
Luke 12:52 ܡܢ ܗܫܐ ܓ݁ܝܪ ܢܗܘܘܢ ܚܱܡܫܐ ܒ݁ܒ݂ܱܝܬ݁ܐ ܚܱܕ݂ ܕܱ݁ܦ݂ܠܻܝܓ݂ܻܝܢ ܬ݁ܠܬ݂ܐ ܥܱܠ ܬ݁ܪܝܢ ܘܱܬ݂ܪܝܢ ܥܱܠ ܬ݁ܠܬ݂ܐ
Luke 12:53 ܢܬ݂ܦ݁ܠܓ݂ ܓ݁ܝܪ ܐܱܒ݂ܐ ܥܱܠ ܒ݁ܪܗ ܘܱܒ݂ܪܐ ܥܱܠ ܐܱܒ݂ܘܗ_ܝ ܐܡܐ ܥܱܠ ܒܱ݁ܪܬ݂ܗ ܘܒ݂ܱܪܬ݂ܐ ܥܱܠ ܐܡܗ ܚܡܬ݂ܐ ܥܱܠ ܟܱ݁ܠܬ݂ܗ ܘܟ݂ܱܠܬ݂ܐ ܥܱܠ ܚܡܬ݂ܗ
Luke 12:54 ܘܐܡܱܪ ܠܟ݂ܢܫܐ ܡܐ ܕܱ݁ܚܙܱܝܬ݁ܘܢ ܥܢܢܐ ܕ݁ܕ݂ܢܚܐ ܡܢ ܡܱܥܪܒ݂ܐ ܡܚܕ݂ܐ ܐܡܪܻܝܢ ܐܢ_ܬ݁ܘܢ ܡܛܪܐ ܐܬ݂ܐ ܘܗܘܐ ܗܟ݂ܱܢܐ
Luke 12:55 ܘܡܐ ܕ݁ܢܫܒ݁ܐ ܬܱ݁ܝܡܢܐ ܐܡܪܻܝܢ ܐܢ_ܬ݁ܘܢ ܚܘܡܐ ܗܘܐ ܘܗܘܐ
Luke 12:56 ܢܣܒܱ݁ܝ ܒܱ݁ܐܦ݁ܐ ܦܱ݁ܪܨܘܦ݁ܐ ܕܱ݁ܐܪܥܐ ܘܕ݂ܱܫܡܱܝܐ ܝܕ݂ܥܻܝܢ ܐܢ_ܬ݁ܘܢ ܕ݁ܬ݂ܦ݂ܪܫܘܢ ܙܱܒ݂ܢܐ ܕ݁ܝܢ ܗܢܐ ܐܱܝܟܱ݁ܢܐ ܠܐ ܦ݁ܪܫܻܝܢ ܐܢ_ܬ݁ܘܢ
Luke 12:57 ܠܡܢܐ ܕ݁ܝܢ ܡܢ ܢܱܦ݂ܫܟ݂ܘܢ ܠܐ ܕ݁ܝܢܻܝܢ ܐܢ_ܬ݁ܘܢ ܩܘܫܬ݁ܐ
Luke 12:58 ܡܐ ܓ݁ܝܪ ܕ݁ܐܙܠ ܐܱܢ_ܬ݁ ܥܱܡ ܒ݁ܥܠܕܻ݁ܝܢܟ݂ ܠܘܬ݂ ܐܱܪܟ݂ܘܢܐ ܥܱܕ݂ ܒ݁ܐܘܪܚܐ ܐܱܢ_ܬ݁ ܗܱܒ݂ ܬ݁ܐܓ݂ܘܪܬ݁ܐ ܘܬ݂ܬ݂ܦܱ݁ܪܱܩ ܡܢܗ ܕܱ݁ܠܡܐ ܢܱܘܒ݁ܠܟ݂ ܠܘܬ݂ ܕܱ݁ܝܢܐ ܘܕ݂ܱܝܢܐ ܢܱܫܠܡܟ݂ ܠܓ݂ܱܒ݁ܝܐ ܘܓ݂ܱܒ݁ܝܐ ܢܱܪܡܝܟ݂ ܒ݁ܝܬ݂ ܐܱܣܻܝܪܐ
Luke 12:59 ܘܐܡܱܪ ܐ_ܢܐ ܠܟ݂ ܕ݁ܠܐ ܬ݁ܦ݁ܘܩ ܡܢ ܬܱ݁ܡܢ ܥܕ݂ܱܡܐ ܕ݁ܬ݂ܬ݁ܠ ܫܡܘܢܐ ܐ_ܚܪܝܐ
Luke 13:1 ܒ݁ܗܱܘ ܕ݁ܝܢ ܙܱܒ݂ܢܐ ܐܬ݂ܱܘ ܐ_ܢܫܻܝܢ ܐܡܱܪܘ ܠܗ ܥܱܠ ܓ݁ܠܻܝܠܝܐ ܗܢܘܢ ܕ݁ܦ݂ܻܝܠܱܛܘܣ ܚܠܱܛ ܕ݁ܡܗܘܢ ܥܱܡ ܕ݁ܒ݂ܚܱܝܗܘܢ
Luke 13:2 ܘܱܥܢܐ ܝܫܘܥ ܘܐܡܱܪ ܠܗܘܢ ܣܒ݂ܪܻܝܢ ܐܢ_ܬ݁ܘܢ ܕ݁ܗܠܝܢ ܓ݁ܠܻܝܠܝܐ ܚܱܛܝܻܝܢ ܗ_ܘܱܘ ܝܱܬܻ݁ܝܪ ܡܢ ܟ݁ܠܗܘܢ ܓ݁ܠܻܝܠܝܐ ܕ݁ܗܟ݂ܱܢܐ ܗܘܐ ܐܢܘܢ
Luke 13:3 ܠܐ ܐܡܱܪ ܐ_ܢܐ ܠܟ݂ܘܢ ܕ݁ܝܢ ܕ݁ܐܦ݂ ܟ݁ܠܟ݂ܘܢ ܐܠܐ ܬ݁ܬ݂ܘܒ݂ܘܢ ܗܟ݂ܱܢܐ ܬܻ݁ܐܒ݂ܕ݁ܘܢ
Luke 13:4 ܐܱܘ ܗܢܘܢ ܬ݁ܡܢܬܱ݁ܥܣܱܪ ܕܱ݁ܢܦ݂ܱܠ ܥܠܱܝܗܘܢ ܡܱܓ݂ܕ݁ܠܐ ܒ݁ܫܻܝܠܘܚܐ ܘܩܱܛܠ ܐܢܘܢ ܣܒ݂ܪܻܝܢ ܐܢ_ܬ݁ܘܢ ܕ݁ܚܱܛܝܻܝܢ ܗ_ܘܱܘ ܝܱܬܻ݁ܝܪ ܡܢ ܟ݁ܠܗܘܢ ܒ݁ܢܱܝܢܫܐ ܕ݁ܥܡܪܻܝܢ ܒ݁ܐܘܪܻܫܠܡ
Luke 13:5 ܠܐ ܐܡܱܪ ܐ_ܢܐ ܠܟ݂ܘܢ ܕ݁ܝܢ ܕ݁ܐܠܐ ܬ݁ܬ݂ܘܒ݂ܘܢ ܟ݁ܠܟ݂ܘܢ ܐܱܟ݂ܘܬ݂ܗܘܢ ܬܻ݁ܐܒ݂ܕ݁ܘܢ
Luke 13:6 ܘܐܡܱܪ ܡܱܬ݂ܠܐ ܗܢܐ ܬܻ݁ܬ݁ܐ ܐܻܝܬ݂ ܗ_ܘܬ݂ ܠܐ_ܢܫ ܕܱ݁ܢܨܻܝܒ݂ܐ ܒ݁ܟ݂ܱܪܡܗ ܘܐܬ݂ܐ ܒ݁ܥܐ ܒ݁ܗ ܦܻ݁ܐܪܐ ܘܠܐ ܐܫܟܱ݁ܚ
Luke 13:7 ܘܐܡܱܪ ܠܦ݂ܱܠܚܐ ܗܐ ܬ݁ܠܬ݂ ܫܢܻܝܢ ܐܬ݂ܐ ܐ_ܢܐ ܒ݁ܥܐ ܐ_ܢܐ ܦܻ݁ܐܪܐ ܒ݁ܬ݂ܻܬ݁ܐ ܗܕ݂ܐ ܘܠܐ ܡܫܟܱ݁ܚ ܐ_ܢܐ ܦ݁ܣܘܩܝܗ ܠܡܢܐ ܡܒ݂ܱܛܠܐ ܐܱܪܥܐ
Luke 13:8 ܐܡܱܪ ܠܗ ܦܱ݁ܠܚܐ ܡܪܝ ܫܒ݂ܘܩܝܗ ܐܦ݂ ܗܕ݂ܐ ܫܱܢ_ܬ݁ܐ ܥܱܕ݂ ܐܦ݂ܠܚܻܝܗ ܘܐܙܱܒ݁ܠܻܝܗ
Luke 13:9 ܘܐܢ ܥܒ݂ܕܱ݁ܬ݂ ܦܻ݁ܐܪܐ ܘܐܠܐ ܠܡܱܢܚܱܝ ܬ݁ܦ݂ܣܩܻܝܗ
Luke 13:10 ܟܱ݁ܕ݂ ܕ݁ܝܢ ܡܱܠܦ݂ ܝܫܘܥ ܒ݁ܫܱܒ݁ܬ݂ܐ ܒܱ݁ܚܕ݂ܐ ܡܢ ܟ݁ܢܘܫܬ݂ܐ
Luke 13:11 ܐܻܝܬ݂ ܗ_ܘܬ݂ ܬܱ݁ܡܢ ܐܱܢ_ܬ݁ܬ݂ܐ ܕܻ݁ܐܝܬ݂ ܗ_ܘܬ݂ ܠܗ ܪܘܚܐ ܕ݁ܟ݂ܘܪܗܢܐ ܫܢܻܝܢ ܬ݁ܡܢܱܥܣܪܐ ܘܱܟ݂ܦ݂ܻܝܦ݂ܐ ܗܘܬ݂ ܘܠܐ ܡܫܟ݁ܚܐ ܗ_ܘܬ݂ ܕ݁ܬ݂ܬ݂ܦ݁ܫܛ ܠܱܓ݂ܡܪ
Luke 13:12 ܚܙܗ ܕ݁ܝܢ ܝܫܘܥ ܘܱܩܪܗ ܘܐܡܱܪ ܠܗ ܐܱܢ_ܬ݁ܬ݂ܐ ܫܱܪܝܱܬ݁ܝ ܡܢ ܟ݁ܘܪܗܢܟ݂ܝ
Luke 13:13 ܘܣܡ ܐܻܝܕ݂ܗ ܥܠܝܗ ܘܡܚܕ݂ܐ ܐܬ݂ܦܱ݁ܫܛܱܬ݂ ܘܫܱܒ݁ܚܱܬ݂ ܠܱܐܠܗܐ
Luke 13:14 ܥܢܐ ܕ݁ܝܢ ܪܱܒ݁ ܟ݁ܢܘܫܬ݁ܐ ܟܱ݁ܕ݂ ܡܬ݂ܚܱܡܱܬ݂ ܥܱܠ ܕܱ݁ܐܣܻܝ ܒ݁ܫܱܒ݁ܬ݂ܐ ܝܫܘܥ ܘܐܡܱܪ ܠܟ݂ܢܫܐ ܫܬ݁ܐ ܐܢܘܢ ܝܱܘܡܻܝܢ ܕܱ݁ܒ݂ܗܘܢ ܘܠܐ ܠܡܦ݂ܠܱܚ ܒ݁ܗܘܢ ܗܘܱܝܬ݁ܘܢ ܐܬ݂ܝܢ ܡܬ݂ܱܐܣܝܢ ܘܠܐ ܒ݁ܝܱܘܡܐ ܕ݁ܫܱܒ݁ܬ݂ܐ
Luke 13:15 ܝܫܘܥ ܕ݁ܝܢ ܥܢܐ ܘܐܡܱܪ ܠܗ ܢܣܒ݂ ܒܱ݁ܐܦ݁ܐ ܚܱܕ݂ ܚܱܕ݂ ܡܢܟ݂ܘܢ ܒ݁ܫܱܒ݁ܬ݂ܐ ܠܐ ܫܪܐ ܬܱ݁ܘܪܗ ܐܱܘ ܚܡܪܗ ܡܢ ܐܘܪܝܐ ܘܐܙܠ ܡܱܫܩܐ
Luke 13:16 ܗܕ݂ܐ ܕ݁ܝܢ ܕ݁ܒ݂ܱܪܬ݂ܗ ܗ_ܻܝ ܕܱ݁ܐܒ݂ܪܗܡ ܘܱܐܣܪܗ ܐܟ݂ܠܩܱܪܨܐ ܗܐ ܬ݁ܡܢܱܥܣܪܐ ܫܢܻܝܢ ܠܐ ܘܠܐ ܗ_ܘܐ ܕ݁ܬ݂ܫܬ݁ܪܐ ܡܢ ܗܢܐ ܐܱܣܘܪܝܐ ܒ݁ܝܱܘܡܐ ܕ݁ܫܱܒ݁ܬ݂ܐ
Luke 13:17 ܘܟ݂ܱܕ݂ ܗܠܝܢ ܐܡܱܪ ܗ_ܘܐ ܒ݁ܗܬܻ݁ܝܢ ܗ_ܘܱܘ ܟ݁ܠܗܘܢ ܐܱܝܠܝܢ ܕ݁ܩܝܡܻܝܢ ܗ_ܘܱܘ ܠܩܘܒ݂ܠܗ ܘܟ݂ܠܗ ܥܱܡܐ ܚܕ݂ܐ ܗ_ܘܐ ܒ݁ܟ݂ܠܗܝܢ ܬ݁ܡܻܝܗܬ݂ܐ ܕ݁ܗܘܝܢ ܗ_ܘܱܝ ܒܻ݁ܐܝܕ݂ܗ
Luke 13:18 ܐܡܱܪ ܗ_ܘܐ ܕ݁ܝܢ ܝܫܘܥ ܠܡܢܐ ܕ݁ܡܝܐ ܡܱܠܟ݁ܘܬ݂ܐ ܕܱ݁ܐܠܗܐ ܘܱܠܡܢܐ ܐܕܱ݁ܡܻܝܗ
Luke 13:19 ܕ݁ܡܝܐ ܠܱܦ݂ܪܕ݁ܬ݁ܐ ܕ݁ܚܱܪܕ݁ܠܐ ܗܝ ܕܱ݁ܢܣܱܒ݂ ܓܱ݁ܒ݂ܪܐ ܐܱܪܡܝܗ ܒ݁ܓ݂ܱܢܬ݂ܗ ܘܱܪܒ݂ܬ݂ ܘܱܗܘܬ݂ ܐܻܝܠܢܐ ܪܱܒ݁ܐ ܘܦ݂ܪܱܚܬ݂ܐ ܕܱ݁ܫܡܱܝܐ ܐܱܩܢܱܬ݂ ܒ݁ܣܱܘܟ݁ܝܗ
Luke 13:20 ܬ݁ܘܒ݂ ܐܡܱܪ ܝܫܘܥ ܠܡܢܐ ܐܕܱ݁ܡܻܝܗ ܠܡܱܠܟ݁ܘܬ݂ܐ ܕܱ݁ܐܠܗܐ
Luke 13:21 ܕ݁ܡܝܐ ܠܱܚܡܻܝܪܐ ܕ݁ܢܣܒܱ݁ܬ݂ ܐܱܢ_ܬ݁ܬ݂ܐ ܛܡܪܱܬ݂ ܒ݁ܩܱܡܚܐ ܕܱ݁ܬ݂ܠܬ݂ ܣܐܻܝܢ ܥܕ݂ܱܡܐ ܕ݁ܟ݂ܠܗ ܚܡܱܥ
Luke 13:22 ܘܪܕ݂ܐ ܗ_ܘܐ ܒ݁ܩܘܪܝܐ ܘܒ݂ܱܡܕ݂ܻܝܢܬ݂ܐ ܟܱ݁ܕ݂ ܡܱܠܦ݂ ܘܐܙܠ ܠܐܘܪܻܫܠܡ
Luke 13:23 ܫܱܐܠܗ ܕ݁ܝܢ ܐ_ܢܫ ܕ݁ܐܢ ܙܥܘܪܻܝܢ ܐܢܘܢ ܐܱܝܠܝܢ ܕ݁ܚܐܝܢ
Luke 13:24 ܝܫܘܥ ܕ݁ܝܢ ܐܡܱܪ ܠܗܘܢ ܐܬ݂ܟܱ݁ܬ݁_ܫܘ ܠܡܥܱܠ ܒ݁ܬ݂ܱܪܥܐ ܐܱܠܻܝܨܐ ܐܡܱܪ ܐ_ܢܐ ܠܟ݂ܘܢ ܓ݁ܝܪ ܕ݁ܣܱܓܻ݁ܝܐܐ ܢܒ݂ܥܘܢ ܠܡܥܱܠ ܘܠܐ ܢܫܟ݁ܚܘܢ
Luke 13:25 ܡܢ ܫܥܬ݂ܐ ܕܱ݁ܢܩܘܡ ܡܪܐ ܒܱ݁ܝܬ݁ܐ ܘܢܐܚܘܕ݂ ܬܱ݁ܪܥܐ ܘܬ݂ܗܘܘܢ ܩܝܡܻܝܢ ܠܒ݂ܱܪ ܘܢܩܫܻܝܢ ܒ݁ܬ݂ܱܪܥܐ ܘܱܬ݂ܫܱܪܘܢ ܠܡܻܐܡܱܪ ܡܪܱܢ ܡܪܱܢ ܦ݁ܬ݂ܱܚ ܠܱܢ ܘܢܥܢܐ ܗܘ ܘܢܻܐܡܱܪ ܐܡܱܪ ܐ_ܢܐ ܠܟ݂ܘܢ ܕ݁ܠܐ ܝܕ݂ܱܥ ܐ_ܢܐ ܠܟ݂ܘܢ ܐܱܝܡܟ݁ܐ ܐܱܢ_ܬ݁ܘܢ
Luke 13:26 ܘܱܬ݂ܫܱܪܘܢ ܠܡܻܐܡܱܪ ܩܕ݂ܡܱܝܟ݁ ܐܟ݂ܱܠܢ ܘܐܫܬܻ݁ܝܢ ܘܱܒ݂ܫܘܩܱܝܢ ܐܱܠܦ݂ܬ݁
Luke 13:27 ܘܢܻܐܡܱܪ ܠܟ݂ܘܢ ܕ݁ܠܐ ܝܕ݂ܱܥ ܐ_ܢܐ ܠܟ݂ܘܢ ܐܱܝܡܟ݁ܐ ܐܱܢ_ܬ݁ܘܢ ܦ݁ܪܘܩܘ ܠܟ݂ܘܢ ܡܢܝ ܦ݁ܠܚܱܝ ܫܘܩܪܐ
Luke 13:28 ܬܱ݁ܡܢ ܢܗܘܐ ܒ݁ܟ݂ܝܐ ܘܚܘܪܩ ܫܢܐ ܟܱ݁ܕ݂ ܬ݁ܚܙܘܢ ܠܱܐܒ݂ܪܗܡ ܘܠܻܐܝܣܚܩ ܘܱܠܝܱܥܩܘܒ݂ ܘܱܠܟ݂ܠܗܘܢ ܢܒ݂ܻܝܐ ܒ݁ܡܱܠܟ݁ܘܬ݂ܐ ܕܱ݁ܐܠܗܐ ܐܱܢ_ܬ݁ܘܢ ܕ݁ܝܢ ܬ݁ܗܘܘܢ ܡܱܦ݁ܩܻܝܢ ܠܒ݂ܱܪ
Luke 13:29 ܘܢܻܐܬ݂ܘܢ ܡܢ ܡܱܕ݂ܢܚܐ ܘܡܢ ܡܱܥܪܒ݂ܐ ܘܡܢ ܬܱ݁ܝܡܢܐ ܘܡܢ ܓܱ݁ܪܒ݂ܝܐ ܘܢܣܬܱ݁ܡܟ݁ܘܢ ܒ݁ܡܱܠܟ݁ܘܬ݂ܐ ܕܱ݁ܐܠܗܐ
Luke 13:30 ܘܗܐ ܐܻܝܬ݂ ܐ_ܚܪܝܐ ܕ݁ܢܗܘܘܢ ܩܱܕ݂ܡܝܐ ܘܻܐܝܬ݂ ܩܱܕ݂ܡܝܐ ܕ݁ܢܗܘܘܢ ܐ_ܚܪܝܐ
Luke 13:31 ܒ݁ܗ ܒ݁ܗܱܘ ܝܱܘܡܐ ܩܪܒ݂ܘ ܐ_ܢܫܐ ܡܢ ܦ݁ܪܻܝܫܐ ܘܐܡܪܻܝܢ ܠܗ ܦ݁ܘܩ ܙܠ ܠܟ݂ ܡܟ݁ܐ ܡܛܠ ܕ݁ܗܪܘܕ݂ܣ ܨܒ݂ܐ ܠܡܩܛܠܟ݂
Luke 13:32 ܐܡܱܪ ܠܗܘܢ ܝܫܘܥ ܙܠܘ ܐܡܱܪܘ ܠܬ݂ܱܥܠܐ ܗܢܐ ܕ݁ܗܐ ܡܱܦ݁ܩ ܐ_ܢܐ ܫܻܐܕ݂ܐ ܘܐܣܘܬ݂ܐ ܥܒ݂ܕ݂ ܐ_ܢܐ ܝܱܘܡܢܐ ܘܱܡܚܪ ܘܱܠܝܱܘܡܐ ܕܱ݁ܬ݂ܠܬ݂ܐ ܡܫܬܱ݁ܡܠܐ ܐ_ܢܐ
Luke 13:33 ܒ݁ܪܱܡ ܘܠܐ ܠܻܝ ܕ݁ܝܱܘܡܢܐ ܘܱܡܚܪ ܐܣܥܘܪ ܘܱܠܝܱܘܡܐ ܐ_ܚܪܻܢܐ ܐܻܙܱܠ ܡܛܠ ܕ݁ܠܐ ܡܫܟ݁ܚܐ ܕܱ݁ܢܒ݂ܻܝܐ ܢܻܐܒ݂ܱܕ݂ ܠܒ݂ܱܪ ܡܢ ܐܘܪܻܫܠܡ
Luke 13:34 ܐܘܪܻܫܠܡ ܐܘܪܻܫܠܡ ܩܛܠܱܬ݂ ܢܒ݂ܻܝܐ ܘܪܓ݂ܡܱܬ݂ ܠܱܐܝܠܝܢ ܕܱ݁ܫܠܻܝܚܻܝܢ ܠܘܬ݂ܗ ܟ݁ܡܐ ܙܱܒ݂ܢܻܝܢ ܨܒ݂ܻܝܬ݂ ܠܱܡܟ݂ܱܢܫܘ ܒ݁ܢܱܝܟ݁ܝ ܐܱܝܟ݂ ܬܱ݁ܪܢܓ݂ܘܠܬ݁ܐ ܕ݁ܟ݂ܢܫܐ ܦܱ݁ܪܘܓ݂ܝܗ ܬ݁ܚܝܬ݂ ܓ݁ܦ݂ܝܗ ܘܠܐ ܨܒ݂ܱܝܬ݁ܘܢ
Luke 13:35 ܗܐ ܡܫܬ݁ܒ݂ܩ ܠܟ݂ܘܢ ܒܱ݁ܝܬ݁ܟ݂ܘܢ ܚܱܪܒ݁ܐ ܐܡܱܪ ܐ_ܢܐ ܠܟ݂ܘܢ ܓ݁ܝܪ ܕ݁ܠܐ ܬ݁ܚܙܘܢܢܝ ܥܕ݂ܱܡܐ ܕ݁ܬ݂ܻܐܡܪܘܢ ܒ݁ܪܻܝܟ݂ ܗ_ܘ ܕ݁ܐܬ݂ܐ ܒܱ݁ܫܡܗ ܕ݁ܡܪܝܐ
Luke 14:1 ܘܱܗܘܐ ܕ݁ܟ݂ܱܕ݂ ܥܱܠ ܠܒ݂ܱܝܬ݁ܐ ܕ݁ܚܱܕ݂ ܡܢ ܪܻܫܐ ܕܱ݁ܦ݂ܪܻܝܫܐ ܕ݁ܢܐܟ݂ܘܠ ܠܱܚܡܐ ܒ݁ܝܱܘܡܐ ܕ݁ܫܱܒ݁ܬ݂ܐ ܘܗܢܘܢ ܢܛܪܻܝܢ ܗ_ܘܱܘ ܠܗ
Luke 14:2 ܘܗܐ ܓܱ݁ܒ݂ܪܐ ܚܱܕ݂ ܕܱ݁ܟ݂ܢܻܝܫ ܗ_ܘܐ ܡܱܝܐ ܐܻܝܬ݂ ܗ_ܘܐ ܩܕ݂ܡܱܘܗ_ܝ
Luke 14:3 ܘܱܥܢܐ ܝܫܘܥ ܘܐܡܱܪ ܠܣܦ݂ܪܐ ܘܠܱܦ݂ܪܻܝܫܐ ܕ݁ܐܢ ܫܱܠܻܝܛ ܒ݁ܫܱܒ݁ܬ݂ܐ ܠܡܱܐܣܝܘ
Luke 14:4 ܗܢܘܢ ܕ݁ܝܢ ܫܬ݂ܩܘ ܘܱܐܚܕ݁ܗ ܗܘ ܘܱܐܣܝܗ ܘܱܫܪܝܗ_ܝ
Luke 14:5 ܘܐܡܱܪ ܠܗܘܢ ܡܱܢܘ ܡܢܟ݂ܘܢ ܕ݁ܢܦ݁ܠ ܒ݁ܪܗ ܐܱܘ ܬܱ݁ܘܪܗ ܒ݁ܒ݂ܻܪܐ ܒ݁ܝܱܘܡܐ ܕ݁ܫܱܒ݁ܬ݂ܐ ܘܠܐ ܡܚܕ݂ܐ ܕ݁ܠܐ ܡܱܣܩ ܠܗ
Luke 14:6 ܘܠܐ ܐܫܟܱ݁ܚܘ ܠܡܬܱ݁ܠ ܠܗ ܦ݁ܬ݂ܓ݂ܡܐ ܥܱܠ ܗܕ݂ܐ
Luke 14:7 ܘܐܡܱܪ ܗ_ܘܐ ܡܱܬ݂ܠܐ ܠܘܬ݂ ܗܢܘܢ ܕܱ݁ܡܙܱܡܢܻܝܢ ܬܱ݁ܡܢ ܥܱܠ ܕ݁ܚܙܐ ܗ_ܘܐ ܠܗܘܢ ܕܱ݁ܡܓ݂ܱܒ݁ܝܢ ܕ݁ܘܟ݁ܝܬ݂ܐ ܕ݁ܪܻܝܫ ܣܡܟ݂ܐ
Luke 14:8 ܐܡܱܬ݂ܝ ܕ݁ܡܙܕ݂ܱܡܱܢ ܐܱܢ_ܬ݁ ܡܢ ܐ_ܢܫ ܠܒ݂ܝܬ݂ ܡܫܬ݁ܘܬ݂ܐ ܠܐ ܬܻ݁ܐܙܱܠ ܬ݁ܣܬ݁ܡܟ݂ ܠܟ݂ ܒ݁ܪܻܝܫ ܣܡܟ݂ܐ ܕܱ݁ܠܡܐ ܢܗܘܐ ܡܙܱܡܱܢ ܬܱ݁ܡܢ ܐ_ܢܫ ܕܱ݁ܡܝܱܩܱܪ ܡܢܟ݂
Luke 14:9 ܘܢܻܐܬ݂ܐ ܗܱܘ ܡܱܢ ܕ݁ܠܟ݂ ܘܠܗ ܩܪܐ ܘܢܻܐܡܱܪ ܠܟ݂ ܕ݁ܗܱܒ݂ ܕ݁ܘܟ݁ܬ݂ܐ ܠܗܢܐ ܘܬ݂ܒ݂ܗܱܬ݂ ܟܱ݁ܕ݂ ܩܐܡ ܐܱܢ_ܬ݁ ܘܐܚܕ݂ ܐܱܢ_ܬ݁ ܕ݁ܘܟ݁ܬ݂ܐ ܐ_ܚܪܝܬ݁ܐ
Luke 14:10 ܐܠܐ ܡܐ ܕ݁ܐܙܕܱ݁ܡܱܢܬ݁ ܙܠ ܐܣܬܱ݁ܡ_ܟ݁ ܠܟ݂ ܒ݁ܚܱܪܬ݂ܐ ܕ݁ܡܐ ܕ݁ܐܬ݂ܐ ܗܱܘ ܕܱ݁ܩܪܟ݂ ܢܻܐܡܱܪ ܠܟ݂ ܪܚܡܝ ܐܬ݂ܥܱܠܐ ܠܥܠ ܘܐܣܬܱ݁ܡ_ܟ݁ ܘܬ݂ܗܘܐ ܠܟ݂ ܬ݁ܫܒ݁ܘܚܬ݁ܐ ܩܕ݂ܡ ܟ݁ܠܗܘܢ ܕܱ݁ܣܡܻܝܟ݂ܻܝܢ ܥܱܡܟ݂
Luke 14:11 ܡܛܠ ܕ݁ܟ݂ܠ ܕܱ݁ܢܪܻܝܡ ܢܱܦ݂ܫܗ ܢܬ݂ܡܱܟܱ݁ܟ݂ ܘܟ݂ܠ ܕ݁ܢܱܡܟ݂ ܢܱܦ݂ܫܗ ܢܬ݁ܬ݁ܪܻܝܡ
Luke 14:12 ܐܡܱܪ ܕ݁ܝܢ ܐܦ݂ ܠܗܱܘ ܕܱ݁ܩܪܝܗ_ܝ ܡܐ ܕ݁ܥܒ݂ܕ݂ ܐܱܢ_ܬ݁ ܫܪܘܬ݂ܐ ܐܱܘ ܐܱܚܫܡܻܝܬ݂ܐ ܠܐ ܬ݁ܗܘܐ ܩܪܐ ܪܚܡܱܝܟ݁ ܐܦ݂ܠܐ ܐܱܚܱܝܟ݁ ܐܱܘ ܐ_ܚܝܢܱܝܟ݁ ܘܠܐ ܫܒ݂ܒ݂ܱܝܟ݁ ܥܱܬܻ݁ܝܪܐ ܕܱ݁ܠܡܐ ܘܐܦ݂ ܗܢܘܢ ܢܩܪܘܢܟ݂ ܘܢܗܘܐ ܠܟ݂ ܦ݁ܘܪܥܢܐ ܗܢܐ
Luke 14:13 ܐܠܐ ܡܐ ܕ݁ܥܒ݂ܕ݂ ܐܱܢ_ܬ݁ ܩܘܒ݁ܠܐ ܩܪܻܝ ܠܡܣܟܻ݁ܢܐ ܣܓ݂ܻܝܦ݂ܐ ܚܓ݂ܻܝܣܐ ܣܡܱܝܐ
Luke 14:14 ܘܛܘܒ݂ܱܝܟ݁ ܕ݁ܠܱܝܬ݁ ܠܗܘܢ ܕ݁ܢܦ݂ܪܥܘܢܟ݂ ܢܗܘܐ ܓ݁ܝܪ ܦ݁ܘܪܥܢܟ݂ ܒܱ݁ܩܝܡܐ ܕ݁ܙܱܕܻ݁ܝܩܐ
Luke 14:15 ܟܱ݁ܕ݂ ܫܡܱܥ ܕ݁ܝܢ ܚܱܕ݂ ܡܢ ܗܢܘܢ ܕܱ݁ܣܡܻܝܟ݂ܻܝܢ ܗܠܝܢ ܐܡܱܪ ܠܗ ܛܘܒ݂ܱܘܗ_ܝ ܠܡܱܢ ܕ݁ܢܐܟ݂ܘܠ ܠܱܚܡܐ ܒ݁ܡܱܠܟ݁ܘܬ݂ܗ ܕܱ݁ܐܠܗܐ
Luke 14:16 ܐܡܱܪ ܠܗ ܝܫܘܥ ܓܱ݁ܒ݂ܪܐ ܚܱܕ݂ ܥܒ݂ܱܕ݂ ܐܱܚܫܡܻܝܬ݂ܐ ܪܱܒ݁ܬ݂ܐ ܘܱܩܪܐ ܠܣܱܓܻ݁ܝܐܐ
Luke 14:17 ܘܫܱܕܱ݁ܪ ܥܱܒ݂ܕ݁ܗ ܒ݁ܥܕ݁ܢܐ ܕܱ݁ܐܚܫܡܻܝܬ݂ܐ ܕ݁ܢܻܐܡܱܪ ܠܱܐܝܠܝܢ ܕܱ݁ܩܪܝܢ ܗܐ ܟ݁ܠܡܕ݁ܡ ܡܛܱܝܱܒ݂ ܠܟ݂ܘܢ ܬܱ݁ܘ
Luke 14:18 ܘܫܱܪܻܝܘ ܡܢ ܚܱܕ݂ ܟ݁ܠܗܘܢ ܠܡܫܬ݁ܐܠܘ ܐܡܱܪ ܠܗ ܩܱܕ݂ܡܝܐ ܩܪܻܝܬ݂ܐ ܙܒ݂ܢܬ݂ ܘܱܐܠܻܝܨ ܐ_ܢܐ ܕ݁ܐܦ݁ܘܩ ܐܚܙܝܗ ܒ݁ܥܐ ܐ_ܢܐ ܡܢܟ݂ ܫܒ݂ܘܩܱܝܢܝ ܕ݁ܡܫܬ݁ܐܠ ܐ_ܢܐ
Luke 14:19 ܐ_ܚܪܻܢܐ ܐܡܱܪ ܚܱܡܫܐ ܙܱܘܓܻ݁ܝܢ ܬܱ݁ܘܪܐ ܙܒ݂ܢܬ݂ ܘܐܙܠ ܐ_ܢܐ ܕ݁ܐܒ݂ܩܐ ܐܢܘܢ ܒ݁ܥܐ ܐ_ܢܐ ܡܢܟ݂ ܫܒ݂ܘܩܱܝܢܝ ܕ݁ܡܫܬ݁ܐܠ ܐ_ܢܐ
Luke 14:20 ܘܱܐ_ܚܪܻܢܐ ܐܡܱܪ ܐܱܢ_ܬ݁ܬ݂ܐ ܢܣܒ݁ܬ݂ ܘܡܛܠ ܗܕ݂ܐ ܠܐ ܡܫܟܱ݁ܚ ܐ_ܢܐ ܕܻ݁ܐܬ݂ܐ
Luke 14:21 ܘܐܬ݂ܐ ܗܱܘ ܥܱܒ݂ܕ݁ܐ ܘܐܡܱܪ ܠܡܪܗ ܗܠܝܢ ܗܝܕ݁ܝܢ ܪܓ݂ܙ ܡܪܐ ܒܱ݁ܝܬ݁ܐ ܘܐܡܱܪ ܠܥܱܒ݂ܕ݁ܗ ܦ݁ܘܩ ܒܱ݁ܥܓ݂ܱܠ ܠܫܘܩܐ ܘܱܠܒ݂ܻܪܝܬ݂ܐ ܕܱ݁ܡܕ݂ܻܝܢ_ܬ݁ܐ ܘܱܐܥܠ ܠܟ݂ܐ ܠܡܣܟܻ݁ܢܐ ܘܱܠܡܱܟ݂ܐܒ݂ܐ ܘܠܱܡܚܱܓ݁ܪܐ ܘܠܱܥܘܻܝܪܐ
Luke 14:22 ܘܐܡܱܪ ܥܱܒ݂ܕ݁ܐ ܡܪܝ ܗܘܐ ܐܱܝܟ݂ ܕܱ݁ܦ݂ܩܱܕ݁ܬ݁ ܘܬ݂ܘܒ݂ ܐܻܝܬ݂ ܐܱܬ݂ܪܐ
Luke 14:23 ܘܐܡܱܪ ܡܪܐ ܠܥܱܒ݂ܕ݁ܗ ܦ݁ܘܩ ܠܐܘܪܚܬ݂ܐ ܘܱܠܒ݂ܝܬ݂ ܣܝܓ݂ܐ ܘܱܐܠܘܨ ܕ݁ܢܥܠܘܢ ܕ݁ܢܬ݂ܡܠܐ ܒܱ݁ܝܬ݁ܝ
Luke 14:24 ܐܡܱܪ ܐ_ܢܐ ܠܟ݂ܘܢ ܓ݁ܝܪ ܕ݁ܚܱܕ݂ ܡܢ ܗܢܘܢ ܐ_ܢܫܐ ܕܱ݁ܩܪܝܢ ܗ_ܘܱܘ ܠܐ ܢܛܥܡܘܢ ܡܢ ܐܱܚܫܡܻܝܬ݂ܝ
Luke 14:25 ܘܟ݂ܱܕ݂ ܐܙܻܠ_ܝܢ ܗ_ܘܱܘ ܥܱܡܗ ܟ݁ܢܫܐ ܣܱܓܻ݁ܝܐܐ ܐܬ݂ܦ݁ܢܻܝ ܘܐܡܱܪ ܠܗܘܢ
Luke 14:26 ܡܱܢ ܕ݁ܐܬ݂ܐ ܠܘܬ݂ܝ ܘܠܐ ܣܢܐ ܠܱܐܒ݂ܘܗ_ܝ ܘܠܐܡܗ ܘܠܱܐܚܱܘܗ_ܝ ܘܠܱܐܚܘܬ݂ܗ ܘܠܱܐܢ_ܬ݁ܬ݂ܗ ܘܠܱܒ݂ܢܱܘܗ_ܝ ܘܐܦ݂ ܠܢܱܦ݂ܫܗ ܬܱ݁ܠܡܻܝܕ݂ܐ ܠܐ ܡܫܟܱ݁ܚ ܕ݁ܢܗܘܐ ܠܻܝ
Luke 14:27 ܘܡܱܢ ܕ݁ܠܐ ܫܩܠ ܨܠܻܝܒ݂ܗ ܘܐܬ݂ܐ ܒ݁ܬ݂ܱܪܝ ܬܱ݁ܠܡܻܝܕ݂ܐ ܠܐ ܡܫܟܱ݁ܚ ܕ݁ܢܗܘܐ ܠܻܝ
Luke 14:28 ܡܱܢܘ ܓ݁ܝܪ ܡܢܟ݂ܘܢ ܕ݁ܨܒ݂ܐ ܕ݁ܢܒ݂ܢܐ ܡܱܓ݂ܕ݁ܠܐ ܘܠܐ ܠܘܩܕ݂ܱܡ ܝܬ݂ܒ݂ ܚܫܒ݂ ܢܦ݂ܩܬ݂ܗ ܐܢ ܐܻܝܬ݂ ܠܗ ܠܱܡܫܱܠܡܘܬ݂ܗ
Luke 14:29 ܕ݁ܠܐ ܟܱ݁ܕ݂ ܢܣܻܝܡ ܫܬ݂ܐܣܬ݁ܐ ܘܠܐ ܢܫܟܱ݁ܚ ܠܱܡܫܱܠܡܘ ܟ݁ܠ ܕ݁ܚܙܝܢ ܢܗܘܘܢ ܡܒ݂ܱܙܚܻܝܢ ܒ݁ܗ
Luke 14:30 ܘܐܡܪܻܝܢ ܕ݁ܗܢܐ ܓܱ݁ܒ݂ܪܐ ܫܱܪܻܝ ܠܡܒ݂ܢܐ ܘܠܐ ܐܫܟܱ݁ܚ ܠܱܡܫܱܠܡܘ
Luke 14:31 ܐܱܘ ܡܱܢܘ ܡܱܠܟ݁ܐ ܕ݁ܐܙܠ ܠܱܩܪܒ݂ܐ ܠܡܬ݂ܟܱ݁ܬ݁ܫܘ ܥܱܡ ܡܱܠܟ݁ܐ ܚܱܒ݂ܪܗ ܘܠܐ ܠܘܩܕ݂ܱܡ ܡܬ݂ܪܱܥܐ ܕ݁ܐܢ ܡܫܟܱ݁ܚ ܒ݁ܥܣܪܐ ܐܱܠܦ݂ܻܝܢ ܠܡܐܪܱܥ ܠܗܱܘ ܕ݁ܐܬ݂ܐ ܥܠܱܘܗ_ܝ ܒ݁ܥܣܪܻܝܢ ܐܱܠܦ݂ܻܝܢ
Luke 14:32 ܘܐܢ ܕ݁ܝܢ ܠܐ ܥܱܕ݂ ܗܘ ܪܱܚܻܝܩ ܡܢܗ ܡܫܱܕܱ݁ܪ ܐܻܝܙܓܱ݁ܕ݁ܐ ܘܒ݂ܥܐ ܥܱܠ ܫܠܡܐ
Luke 14:33 ܗܟ݂ܱܢܐ ܟ݁ܠܢܫ ܡܢܟ݂ܘܢ ܕ݁ܠܐ ܫܒ݂ܩ ܟ݁ܠܗ ܩܢܝܢܗ ܠܐ ܡܫܟܱ݁ܚ ܕ݁ܢܗܘܐ ܠܻܝ ܬܱ݁ܠܡܻܝܕ݂ܐ
Luke 14:34 ܫܱܦܻ݁ܝܪܐ ܗ_ܝ ܡܠܚܐ ܐܢ ܕ݁ܝܢ ܐܦ݂ ܡܠܚܐ ܬ݁ܦ݂ܟܱ݁ܗ ܒ݁ܡܢܐ ܬ݁ܬ݂ܡܠܱܚ
Luke 14:35 ܠܐ ܠܱܐܪܥܐ ܘܠܐ ܠܙܒ݂ܠܐ ܐܙܠ_ܐ ܠܒ݂ܱܪ ܫܕ݂ܝܢ ܠܗ ܡܱܢ ܕܻ݁ܐܝܬ݂ ܠܗ ܐܕ݂ܢܐ ܕ݁ܢܫܡܱܥ ܢܫܡܱܥ
Luke 15:1 ܡܬ݂ܩܱܪܒ݂ܻܝܢ ܗ_ܘܱܘ ܕ݁ܝܢ ܠܘܬ݂ܗ ܡܟ݂ܣܐ ܘܚܱܛܝܐ ܕ݁ܢܫܡܥܘܢܝܗ_ܝ
Luke 15:2 ܘܣܦ݂ܪܐ ܘܱܦ݂ܪܻܝܫܐ ܪܛܢܻܝܢ ܗ_ܘܱܘ ܘܐܡܪܻܝܢ ܗܢܐ ܠܚܱܛܝܐ ܡܩܱܒ݁ܠ ܘܐܟ݂ܠ ܥܱܡܗܘܢ
Luke 15:3 ܘܐܡܱܪ ܠܗܘܢ ܝܫܘܥ ܡܱܬ݂ܠܐ ܗܢܐ
Luke 15:4 ܡܱܢܘ ܡܢܟ݂ܘܢ ܓܱ݁ܒ݂ܪܐ ܕܻ݁ܐܝܬ݂ ܠܗ ܡܐܐ ܥܪܒܻ݁ܝܢ ܘܐܢ ܢܻܐܒ݂ܱܕ݂ ܚܱܕ݂ ܡܢܗܘܢ ܠܐ ܫܒ݂ܩ ܬ݁ܫܥܻܝܢ ܘܬ݂ܫܥܐ ܒ݁ܕ݂ܱܒ݂ܪܐ ܘܐܙܠ ܒ݁ܥܐ ܠܗܱܘ ܕ݁ܐܒ݂ܱܕ݂ ܥܕ݂ܱܡܐ ܕ݁ܢܫܟ݁ܚܻܝܘܗ_ܝ
Luke 15:5 ܘܡܐ ܕ݁ܐܫܟ݁ܚܗ ܚܕ݂ܐ ܘܫܩܠ ܠܗ ܥܱܠ ܟܱ݁ܬ݂ܦ݁ܬ݂ܗ
Luke 15:6 ܘܐܬ݂ܐ ܠܒ݂ܱܝܬ݁ܗ ܘܩܪܐ ܠܪܚܡܱܘܗ_ܝ ܘܠܱܫܒ݂ܒ݂ܱܘܗ_ܝ ܘܐܡܱܪ ܠܗܘܢ ܚܕ݂ܱܘ ܥܱܡܝ ܕ݁ܐܫܟ݁ܚܬ݂ ܥܪܒ݁ܝ ܕܱ݁ܐܒܻ݁ܝܕ݂ ܗܘܐ
Luke 15:7 ܐܡܱܪ ܐ_ܢܐ ܠܟ݂ܘܢ ܕ݁ܗܟ݂ܱܢܐ ܬ݁ܗܘܐ ܚܱܕ݂ܘܬ݂ܐ ܒܱ݁ܫܡܱܝܐ ܥܱܠ ܚܱܕ݂ ܚܱܛܝܐ ܕ݁ܬ݂ܐܒ݂ ܐܱܘ ܥܱܠ ܬ݁ܫܥܻܝܢ ܘܬ݂ܫܥܐ ܙܱܕܻ݁ܝܩܻܝܢ ܕ݁ܠܐ ܡܬ݂ܒܱ݁ܥܝܐ ܠܗܘܢ ܬ݁ܝܒ݁ܘܬ݂ܐ
Luke 15:8 ܐܱܘ ܐܱܝܕ݂ܐ ܗ_ܝ ܐܱܢ_ܬ݁ܬ݂ܐ ܕܻ݁ܐܝܬ݂ ܠܗ ܥܣܪܐ ܙܘܙܻܝܢ ܘܬ݂ܱܘܒ݁ܕ݂ ܚܱܕ݂ ܡܢܗܘܢ ܘܠܐ ܡܱܢܗܪܐ ܫܪܓ݂ܐ ܘܚܡܐ ܒܱ݁ܝܬ݁ܐ ܘܒ݂ܥܝܐ ܠܗ ܒ݁ܛܻܝܠܐܝܻܬ݂ ܥܕ݂ܱܡܐ ܕ݁ܬ݂ܫܟ݁ܚܻܝܘܗ_ܝ
Luke 15:9 ܘܡܐ ܕ݁ܐܫܟܱ݁ܚܬ݂ܗ ܩܪܝܐ ܠܪܚܡܬ݂ܗ ܘܠܱܫܒ݂ܒ݂ܬ݂ܗ ܘܐܡܪܐ ܠܗܝܢ ܚܕ݂ܝܝܢ ܥܱܡܝ ܕ݁ܐܫܟ݁ܚܬ݂ ܙܘܙܝ ܕܱ݁ܐܒܻ݁ܝܕ݂ ܗ_ܘܐ
Luke 15:10 ܐܡܱܪ ܐ_ܢܐ ܠܟ݂ܘܢ ܕ݁ܗܟ݂ܱܢܐ ܬ݁ܗܘܐ ܚܱܕ݂ܘܬ݂ܐ ܩܕ݂ܡ ܡܱܠܱܐܟ݂ܱܘܗ_ܝ ܕܱ݁ܐܠܗܐ ܥܱܠ ܚܱܕ݂ ܚܱܛܝܐ ܕ݁ܬ݂ܐܒ݂
Luke 15:11 ܘܐܡܱܪ ܗ_ܘܐ ܠܗܘܢ ܬ݁ܘܒ݂ ܝܫܘܥ ܠܓ݂ܱܒ݂ܪܐ ܚܱܕ݂ ܐܻܝܬ݂ ܗ_ܘܐ ܠܗ ܒ݁ܢܱܝܐ ܬ݁ܪܝܢ
Luke 15:12 ܘܐܡܱܪ ܠܗ ܒ݁ܪܗ ܙܥܘܪܐ ܐܒ݂ܝ ܗܱܒ݂ ܠܻܝ ܦ݁ܠܓ݁ܘܬ݂ܐ ܕ݁ܡܛܝܐ ܠܻܝ ܡܢ ܒܱ݁ܝܬ݁ܟ݂ ܘܦ݂ܱܠܓ݂ ܠܗܘܢ ܩܢܝܢܗ
Luke 15:13 ܘܡܢ ܒ݁ܬ݂ܱܪ ܝܱܘܡܬ݂ܐ ܩܱܠܻܝܠ ܟܱ݁ܢܫ ܗܱܘ ܒ݁ܪܗ ܙܥܘܪܐ ܟ݁ܠ ܡܕ݁ܡ ܕܱ݁ܡܛܝܗ_ܝ ܘܐܙܱܠ ܠܱܐܬ݂ܪܐ ܪܱܚܻܝܩܐ ܘܬ݂ܱܡܢ ܒܱ݁ܕܱ݁ܪ ܩܢܝܢܗ ܟܱ݁ܕ݂ ܚܝܐ ܦܱ݁ܪܚܐܝܻܬ݂
Luke 15:14 ܘܟ݂ܱܕ݂ ܓܱ݁ܡܱܪ ܟ݁ܠ ܡܕ݁ܡ ܕܻ݁ܐܝܬ݂ ܗ_ܘܐ ܠܗ ܗܘܐ ܟܱ݁ܦ݂ܢܐ ܪܱܒ݁ܐ ܒܱ݁ܐܬ݂ܪܐ ܗܱܘ ܘܫܱܪܻܝ ܚܣܱܪ ܠܗ
Luke 15:15 ܘܐܙܱܠ ܢܩܦ݂ ܠܗ ܠܚܱܕ݂ ܡܢ ܒ݁ܢܱܝ ܡܕ݂ܻܝܢ_ܬ݁ܐ ܕܱ݁ܐܬ݂ܪܐ ܗܱܘ ܘܗܘ ܫܱܕ݁ܪܗ ܠܱܩܪܻܝܬ݂ܐ ܠܡܪܥܐ ܚܙܻܝܪܐ
Luke 15:16 ܘܡܬ݂ܪܱܓ݂ܪܱܓ݂ ܗ_ܘܐ ܠܡܡܠܐ ܟܱ݁ܪܣܗ ܡܢ ܚܱܪܘܒ݂ܐ ܗܢܘܢ ܕ݁ܐܟ݂ܠܻܝܢ ܗ_ܘܱܘ ܚܙܻܝܪܐ ܘܠܐ ܐ_ܢܫ ܝܗܒ݂ ܗ_ܘܐ ܠܗ
Luke 15:17 ܘܟ݂ܱܕ݂ ܐܬ݂ܐ ܠܘܬ݂ ܢܱܦ݂ܫܗ ܐܡܱܪ ܟ݁ܡܐ ܗܫܐ ܐܱܓ݂ܻܝܪܐ ܐܻܝܬ݂ ܒ݁ܝܬ݂ ܐܒ݂ܝ ܕ݁ܝܱܬܻ݁ܝܪ ܠܗܘܢ ܠܱܚܡܐ ܘܐܢܐ ܗܪܟ݁ܐ ܠܟ݂ܱܦ݂ܢܝ ܐܒ݂ܕ݂ ܐ_ܢܐ
Luke 15:18 ܐܩܘܡ ܐܻܙܱܠ ܠܘܬ݂ ܐܒ݂ܝ ܘܻܐܡܱܪ ܠܗ ܐܒ݂ܝ ܚܛܻܝܬ݂ ܒܱ݁ܫܡܱܝܐ ܘܱܩܕ݂ܡܱܝܟ݁
Luke 15:19 ܘܠܐ ܡܟܻ݁ܝܠ ܫܘܐ ܐ_ܢܐ ܕܱ݁ܒ݂ܪܟ݂ ܐܬ݂ܩܪܐ ܥܒ݂ܕ݂ܱܝܢܝ ܐܱܝܟ݂ ܚܱܕ݂ ܡܢ ܐܱܓ݂ܻܝܪܱܝܟ݁
Luke 15:20 ܘܩܡ ܐܬ݂ܐ ܠܘܬ݂ ܐܱܒ݂ܘܗ_ܝ ܘܥܱܕ݂ ܗܘ ܪܱܚܻܝܩ ܚܙܝܗ_ܝ ܐܱܒ݂ܘܗ_ܝ ܘܐܬ݂ܪܱܚܱܡ ܥܠܱܘܗ_ܝ ܘܱܪܗܛ ܢܦ݂ܱܠ ܥܱܠ ܨܱܘܪܗ ܘܢܱܫܩܗ
Luke 15:21 ܘܐܡܱܪ ܠܗ ܒ݁ܪܗ ܐܒ݂ܝ ܚܛܻܝܬ݂ ܒܱ݁ܫܡܱܝܐ ܘܱܩܕ݂ܡܱܝܟ݁ ܘܠܐ ܫܘܐ ܐ_ܢܐ ܕܱ݁ܒ݂ܪܟ݂ ܐܬ݂ܩܪܐ
Luke 15:22 ܐܡܱܪ ܕ݁ܝܢ ܐܱܒ݂ܘܗ_ܝ ܠܥܱܒ݂ܕܱ݁ܘܗ_ܝ ܐܱܦ݁ܩܘ ܐܣܛܠܐ ܪܻܫܝܬ݁ܐ ܐܱܠܒ݁ܫܘܗ_ܝ ܘܣܻܝܡܘ ܥܙܩܬ݂ܐ ܒܻ݁ܐܝܕ݂ܗ ܘܱܐܣܐܢܘܗ_ܝ ܡܣܢܐ
Luke 15:23 ܘܱܐܝܬܱ݁ܘ ܩܛܘܠܘ ܬܱ݁ܘܪܐ ܕ݁ܦ݂ܛܡܐ ܘܢܐܟ݂ܘܠ ܘܢܬ݂ܒܱ݁ܣܱܡ
Luke 15:24 ܕ݁ܗܢܐ ܒ݁ܪܝ ܡܻܝܬ݂ܐ ܗܘܐ ܘܱܚܝܐ ܘܱܐܒܻ݁ܝܕ݂ܐ ܗܘܐ ܘܐܫܬ݁ܟ݂ܱܚ ܘܫܱܪܻܝܘ ܠܡܬ݂ܒܱ݁ܣܡܘ
Luke 15:25 ܗܱܘ ܕ݁ܝܢ ܒ݁ܪܗ ܩܱܫܻܝܫܐ ܒܱ݁ܩܪܻܝܬ݂ܐ ܗ_ܘܐ ܘܟ݂ܱܕ݂ ܐܬ݂ܐ ܘܱܩܪܒ݂ ܠܘܬ݂ ܒܱ݁ܝܬ݁ܐ ܫܡܱܥ ܩܠ ܙܡܪܐ ܕ݁ܣܱܓܻ݁ܝܐܐ
Luke 15:26 ܘܱܩܪܐ ܠܚܱܕ݂ ܡܢ ܛܠܝܐ ܘܫܱܐܠܗ ܡܢܱܘ ܗܢܐ
Luke 15:27 ܐܡܱܪ ܠܗ ܐܱܚܘܟ݂ ܐܬ݂ܐ ܘܱܩܛܱܠ ܐܱܒ݂ܘܟ݂ ܬܱ݁ܘܪܐ ܕ݁ܦ݂ܛܡܐ ܕ݁ܟ݂ܱܕ݂ ܚܠܻܝܡ ܐܱܩܒ݁ܠܗ
Luke 15:28 ܘܱܪܓ݂ܙ ܘܠܐ ܨܒ݂ܐ ܗ_ܘܐ ܠܡܥܱܠ ܘܱܢܦ݂ܱܩ ܐܱܒ݂ܘܗ_ܝ ܒ݁ܥܐ ܡܢܗ
Luke 15:29 ܗܘ ܕ݁ܝܢ ܐܡܱܪ ܠܱܐܒ݂ܘܗ_ܝ ܗܐ ܟ݁ܡܐ ܫܢܻܝܢ ܦ݁ܠܱܚ ܐ_ܢܐ ܠܟ݂ ܥܱܒ݂ܕ݁ܘܬ݂ܐ ܘܠܐ ܡܡܬ݂ܘܡ ܥܒ݂ܪܬ݂ ܦ݁ܘܩܕ݁ܢܟ݂ ܘܡܢ ܡܬ݂ܘܡ ܓܱ݁ܕ݂ܝܐ ܠܐ ܝܱܗ_ܒ݂ܬ݁ ܠܻܝ ܕ݁ܐܬ݂ܒܱ݁ܣܱܡ ܥܱܡ ܪܚܡܱܝ
Luke 15:30 ܠܗܢܐ ܕ݁ܝܢ ܒ݁ܪܟ݂ ܟܱ݁ܕ݂ ܦܱ݁ܪܱܚ ܩܢܝܢܟ݂ ܥܱܡ ܙܢܝܬ݂ܐ ܘܐܬ݂ܐ ܢܟ݂ܱܣܬ݁ ܠܗ ܬܱ݁ܘܪܐ ܕ݁ܦ݂ܛܡܐ
Luke 15:31 ܐܡܱܪ ܠܗ ܐܱܒ݂ܘܗ_ܝ ܒ݁ܪܝ ܐܱܢ_ܬ݁ ܒ݁ܟ݂ܠܙܒ݂ܱܢ ܥܱܡܝ ܐܱܢ_ܬ݁ ܘܟ݂ܠܡܕ݁ܡ ܕܻ݁ܝܠܝ ܕܻ݁ܝܠܟ݂ ܗ_ܘ
Luke 15:32 ܠܡܒ݂ܣܱܡ ܕ݁ܝܢ ܘܠܐ ܗ_ܘܐ ܠܱܢ ܘܱܠܡܚܕ݁ܐ ܕ݁ܗܢܐ ܐܱܚܘܟ݂ ܡܻܝܬ݂ܐ ܗܘܐ ܘܱܚܝܐ ܘܱܐܒܻ݁ܝܕ݂ܐ ܗܘܐ ܘܐܫܬ݁ܟ݂ܱܚ
Luke 16:1 ܘܐܡܱܪ ܡܱܬ݂ܠܐ ܠܘܬ݂ ܬܱ݁ܠܡܻܝܕ݂ܱܘܗ_ܝ ܓܱ݁ܒ݂ܪܐ ܚܱܕ݂ ܐܻܝܬ݂ ܗ_ܘܐ ܥܱܬܻ݁ܝܪܐ ܘܻܐܝܬ݂ ܗ_ܘܐ ܠܗ ܪܱܒܱ݁ܝܬ݁ܐ ܘܐܬ݂ܐܟ݂ܠܘ ܠܗ ܩܱܪܨܱܘܗ_ܝ ܕ݁ܩܢܝܢܗ ܡܦ݂ܱܪܱܚ
Luke 16:2 ܘܱܩܪܝܗ_ܝ ܡܪܗ ܘܐܡܱܪ ܠܗ ܡܢܱܘ ܗܢܐ ܕ݁ܫܡܱܥ ܐ_ܢܐ ܥܠܱܝܟ݁ ܗܱܒ݂ ܠܻܝ ܚܘܫܒ݁ܢܐ ܕ݁ܪܱܒܱ݁ܬ݂ ܒܱ݁ܝܬ݁ܘܬ݂ܟ݂ ܠܐ ܓ݁ܝܪ ܡܫܟܱ݁ܚ ܐܱܢ_ܬ݁ ܡܟܻ݁ܝܠ ܪܱܒܱ݁ܝܬ݁ܐ ܕ݁ܬ݂ܗܘܐ ܠܻܝ
Luke 16:3 ܐܡܱܪ ܗܱܘ ܪܱܒܱ݁ܝܬ݁ܐ ܒ݁ܢܱܦ݂ܫܗ ܡܢܐ ܐܥܒ݁ܕ݂ ܕ݁ܡܪܝ ܫܩܠ ܠܗ ܡܢܝ ܪܱܒܱ݁ܬ݂ ܒܱ݁ܝܬ݁ܘܬ݂ܐ ܕ݁ܐܚܦ݁ܘܪ ܠܐ ܡܫܟܱ݁ܚ ܐ_ܢܐ ܘܱܠܡܚܕܱ݁ܪ ܒ݁ܗܬ݂ ܐ_ܢܐ
Luke 16:4 ܝܕ݂ܥܬ݂ ܡܢܐ ܐܥܒ݁ܕ݂ ܕ݁ܡܐ ܕ݁ܢܦ݂ܩܬ݂ ܡܢ ܪܱܒܱ݁ܬ݂ ܒܱ݁ܝܬ݁ܘܬ݂ܐ ܢܩܱܒ݁ܠܘܢܢܝ ܒ݁ܒ݂ܬܱ݁ܝܗܘܢ
Luke 16:5 ܘܱܩܪܐ ܚܱܕ݂ ܚܱܕ݂ ܡܢ ܚܱܝܒ݂ܐ ܕ݁ܡܪܗ ܘܐܡܱܪ ܠܩܱܕ݂ܡܝܐ ܟ݁ܡܐ ܚܱܝܒ݂ ܐܱܢ_ܬ݁ ܠܡܪܝ
Luke 16:6 ܐܡܱܪ ܠܗ ܡܐܐ ܡܱܬ݂ܪܝܢ ܡܫܚܐ ܐܡܱܪ ܠܗ ܣܱܒ݂ ܟ݁ܬ݂ܒ݂ܟ݂ ܘܬ݂ܒ݂ ܒܱ݁ܥܓ݂ܱܠ ܟ݁ܬ݂ܘܒ݂ ܚܱܡܫܻܝܢ ܡܱܬ݂ܪܝܢ
Luke 16:7 ܘܐܡܱܪ ܠܱܐ_ܚܪܻܢܐ ܘܱܐܢ_ܬ݁ ܡܢܐ ܚܱܝܒ݂ ܐܱܢ_ܬ݁ ܠܡܪܝ ܐܡܱܪ ܠܗ ܡܐܐ ܟ݁ܘܪܻܝܢ ܚܛܐ ܐܡܱܪ ܠܗ ܩܱܒ݁ܠ ܟ݁ܬ݂ܒ݂ܟ݂ ܘܬ݂ܒ݂ ܟ݁ܬ݂ܘܒ݂ ܬ݁ܡܢܻܐܝܢ ܟ݁ܘܪܻܝܢ
Luke 16:8 ܘܫܱܒܱ݁ܚ ܡܪܱܢ ܠܪܱܒܱ݁ܝܬ݁ܐ ܕ݁ܥܱܘܠܐ ܕ݁ܚܱܟܻ݁ܝܡܐܝܻܬ݂ ܥܒ݂ܱܕ݂ ܒ݁ܢܱܘܗ_ܝ ܓ݁ܝܪ ܕ݁ܥܠܡܐ ܗܢܐ ܚܱܟܻ݁ܝܡܻܝܢ ܐܢܘܢ ܡܢ ܒ݁ܢܱܘܗ_ܝ ܕ݁ܢܘܗܪܐ ܒ݁ܫܱܪܒܱ݁ܬ݂ܗܘܢ ܗܕ݂ܐ
Luke 16:9 ܘܐܦ݂ ܐܢܐ ܐܡܱܪ ܐ_ܢܐ ܠܟ݂ܘܢ ܕܱ݁ܥܒ݂ܕ݂ܘ ܠܟ݂ܘܢ ܪܚܡܐ ܡܢ ܡܡܘܢܐ ܗܢܐ ܕ݁ܥܱܘܠܐ ܕ݁ܡܐ ܕܱ݁ܓ݂ܡܱܪ ܢܩܱܒ݁ܠܘܢܟ݂ܘܢ ܒܱ݁ܡܛܱܠܱܝܗܘܢ ܕܱ݁ܠܥܠܱܡ
Luke 16:10 ܡܱܢ ܕܱ݁ܒ݂ܩܱܠܻܝܠ ܡܗܱܝܡܱܢ ܐܦ݂ ܒ݁ܣܱܓܻ݁ܝ ܡܗܱܝܡܱܢ ܗ_ܘ ܘܡܱܢ ܕܱ݁ܒ݂ܩܱܠܻܝܠ ܥܱܘܠ ܐܦ݂ ܒ݁ܣܱܓܻ݁ܝ ܥܱܘܠ ܗ_ܘ
Luke 16:11 ܐܢ ܗܟ݂ܻܝܠ ܒ݁ܡܡܘܢܐ ܕ݁ܥܱܘܠܐ ܡܗܱܝܡܢܐ ܠܐ ܗܘܱܝܬ݁ܘܢ ܫܪܪܐ ܠܟ݂ܘܢ ܡܱܢܘ ܡܗܱܝܡܢ
Luke 16:12 ܘܐܢ ܒܱ݁ܕ݂ܠܐ ܕܻ݁ܝܠܟ݂ܘܢ ܠܐ ܐܫܬ݁ܟ݂ܱܚܬ݁ܘܢ ܡܗܱܝܡܢܐ ܕܻ݁ܝܠܟ݂ܘܢ ܡܱܢܘ ܢܬ݁ܠ ܠܟ݂ܘܢ
Luke 16:13 ܠܱܝܬ݁ ܥܱܒ݂ܕ݁ܐ ܕ݁ܡܫܟܱ݁ܚ ܠܱܬ݂ܪܝܢ ܡܪܱܘܢ ܠܡܦ݂ܠܱܚ ܐܱܘ ܓ݁ܝܪ ܠܚܱܕ݂ ܢܣܢܐ ܘܠܱܐ_ܚܪܻܢܐ ܢܪܚܱܡ ܐܱܘ ܠܚܱܕ݂ ܢܝܱܩܱܪ ܘܠܱܐ_ܚܪܻܢܐ ܢܫܘܛ ܠܐ ܡܫܟ݁ܚܻܝܢ ܐܢ_ܬ݁ܘܢ ܠܡܦ݂ܠܱܚ ܠܱܐܠܗܐ ܘܱܠܡܡܘܢܐ
Luke 16:14 ܦ݁ܪܻܝܫܐ ܕ݁ܝܢ ܟܱ݁ܕ݂ ܫܡܱܥܘ ܗܠܝܢ ܟ݁ܠܗܝܢ ܡܛܠ ܕ݁ܪܚܡܻܝܢ ܗ_ܘܱܘ ܟ݁ܣܦ݁ܐ ܡܡܱܝܩܻܝܢ ܗ_ܘܱܘ ܒ݁ܗ
Luke 16:15 ܝܫܘܥ ܕ݁ܝܢ ܐܡܱܪ ܠܗܘܢ ܐܱܢ_ܬ݁ܘܢ ܐܢܘܢ ܕܱ݁ܡܙܱܕ݁ܩܻܝܢ ܢܱܦ݂ܫܗܘܢ ܩܕ݂ܡ ܒ݁ܢܱܝ ܐ_ܢܫܐ ܐܱܠܗܐ ܕ݁ܝܢ ܝܕ݂ܱܥ ܠܒܱ݁ܘܬ݂ܟ݂ܘܢ ܕ݁ܡܕ݁ܡ ܕ݁ܪܡ ܒ݁ܝܬ݂ ܒ݁ܢܱܝܢܫܐ ܩܕ݂ܡ ܐܱܠܗܐ ܢܕ݂ܻܝܕ݂ ܗ_ܘ
Luke 16:16 ܢܡܘܣܐ ܘܱܢܒ݂ܻܝܐ ܥܕ݂ܱܡܐ ܠܝܘܚܱܢܢ ܡܢ ܗܝܕ݁ܝܢ ܡܱܠܟ݁ܘܬ݂ܐ ܕܱ݁ܐܠܗܐ ܡܣܬܱ݁ܒ݁ܪܐ ܘܟ݂ܠ ܠܗ ܚܒ݂ܨ ܕ݁ܢܥܘܠ
Luke 16:17 ܦ݁ܫܻܝܩ ܗ_ܘ ܕ݁ܝܢ ܕܱ݁ܫܡܱܝܐ ܘܱܐܪܥܐ ܢܥܒ݁ܪܘܢ ܐܱܘ ܐܬ݂ܘܬ݂ܐ ܚܕ݂ܐ ܡܢ ܢܡܘܣܐ ܬ݁ܥܒܱ݁ܪ
Luke 16:18 ܟ݁ܠ ܡܱܢ ܕ݁ܫܪܐ ܐܱܢ_ܬ݁ܬ݂ܗ ܘܢܣܒ݂ ܐ_ܚܪܻܬ݂ܐ ܓ݁ܐܱܪ ܘܟ݂ܠ ܡܱܢ ܕ݁ܢܣܒ݂ ܫܒ݂ܻܝܩܬ݁ܐ ܓ݁ܐܱܪ
Luke 16:19 ܓܱ݁ܒ݂ܪܐ ܕ݁ܝܢ ܚܱܕ݂ ܥܱܬܻ݁ܝܪܐ ܐܻܝܬ݂ ܗ_ܘܐ ܘܠܒ݂ܫ ܗ_ܘܐ ܒ݁ܘܨܐ ܘܱܐܪܓ݁ܘܢܐ ܘܟ݂ܠܝܘܡ ܡܬ݂ܒܱ݁ܣܡܻܝܢ ܗ_ܘܐ ܓܱ݁ܐܝܐܝܻܬ݂
Luke 16:20 ܘܡܣܟܻ݁ܢܐ ܚܱܕ݂ ܐܻܝܬ݂ ܗ_ܘܐ ܕܱ݁ܫܡܗ ܠܥܙܱܪ ܘܱܪܡܐ ܗ_ܘܐ ܠܘܬ݂ ܬܱ݁ܪܥܗ ܕ݁ܗܱܘ ܥܱܬܻ݁ܝܪܐ ܟܱ݁ܕ݂ ܡܡܱܚܱܝ ܒ݁ܫܘܚܢܐ
Luke 16:21 ܘܡܬ݂ܝܱܐܱܒ݂ ܗ_ܘܐ ܕ݁ܢܡܠܐ ܟܱ݁ܪܣܗ ܡܢ ܦܱ݁ܪܬ݁ܘܬ݂ܐ ܕ݁ܢܦ݂ܠܻܝܢ ܡܢ ܦ݁ܬ݂ܘܪܗ ܕ݁ܗܱܘ ܥܱܬܻ݁ܝܪܐ ܐܠܐ ܐܦ݂ ܟܱ݁ܠܒ݁ܐ ܐܬ݂ܝܢ ܗ_ܘܱܘ ܡܠܱܚܟ݂ܻܝܢ ܫܘܚܢܱܘܗ_ܝ
Luke 16:22 ܗܘܐ ܕ݁ܝܢ ܘܡܻܝܬ݂ ܗܱܘ ܡܣܟܻ݁ܢܐ ܘܱܐܘܒ݁ܠܘܗ_ܝ ܡܱܠܱܐܟ݂ܐ ܠܥܘܒ݁ܗ ܕܱ݁ܐܒ݂ܪܗܡ ܐܦ݂ ܗܱܘ ܕ݁ܝܢ ܥܱܬܻ݁ܝܪܐ ܡܻܝܬ݂ ܘܐܬ݂ܩܒ݂ܱܪ
Luke 16:23 ܘܟ݂ܱܕ݂ ܡܫܬܱ݁ܢܱܩ ܒܱ݁ܫܝܘܠ ܐܱܪܻܝܡ ܥܱܝܢܱܘܗ_ܝ ܡܢ ܪܘܚܩܐ ܘܱܚܙܐ ܠܱܐܒ݂ܪܗܡ ܘܱܠܠܥܙܱܪ ܒ݁ܥܘܒ݁ܗ
Luke 16:24 ܘܱܩܪܐ ܒ݁ܩܠܐ ܪܡܐ ܘܐܡܱܪ ܐܒ݂ܝ ܐܱܒ݂ܪܗܡ ܐܬ݂ܪܱܚܱܡ ܥܠܱܝ ܘܫܱܕܱ݁ܪ ܠܠܥܙܱܪ ܕ݁ܢܨܒ݁ܘܥ ܪܻܝܫ ܨܒ݂ܥܗ ܒ݁ܡܱܝܐ ܘܱܢܪܱܛܒ݂ ܠܻܝ ܠܫܢܝ ܕ݁ܗܐ ܡܫܬܱ݁ܢܱܩ ܐ_ܢܐ ܒ݁ܫܱܠܗܒ݂ܻܝܬ݂ܐ ܗܕ݂ܐ
Luke 16:25 ܐܡܱܪ ܠܗ ܐܱܒ݂ܪܗܡ ܒ݁ܪܝ ܐܬ݁ܕܱ݁ܟ݂_ܪ ܕ݁ܩܱܒ݁ܠܬ݁ ܛܒ݂ܬ݂ܟ݂ ܒ݁ܚܱܝܱܝܟ݁ ܘܠܥܙܱܪ ܒܻ݁ܝܫܬ݂ܗ ܘܗܫܐ ܗܐ ܡܬ݁ܬ݁ܢܻܝܚ ܗܪܟ݁ܐ ܘܱܐܢ_ܬ݁ ܡܫܬܱ݁ܢܱܩ
Luke 16:26 ܘܥܱܡ ܗܠܝܢ ܟ݁ܠܗܝܢ ܗܱܘܬ݂ܐ ܪܱܒ݁ܬ݂ܐ ܣܻܝܡܐ ܒܱ݁ܝܢܱܝܢ ܘܱܠܟ݂ܘܢ ܕܱ݁ܐܝܠܝܢ ܕ݁ܨܒ݂ܝܢ ܡܟ݁ܐ ܕ݁ܢܥܒ݁ܪܘܢ ܠܘܬ݂ܟ݂ܘܢ ܠܐ ܢܫܟ݁ܚܘܢ ܘܐܦ݂ܠܐ ܕ݁ܡܢ ܬܱ݁ܡܢ ܢܥܒ݁ܪܘܢ ܠܘܬ݂ܱܢ
Luke 16:27 ܐܡܱܪ ܠܗ ܡܕ݂ܝܢ ܒ݁ܥܐ ܐ_ܢܐ ܡܢܟ݂ ܐܒ݂ܝ ܕܱ݁ܬ݂ܫܱܕ݁ܪܻܝܘܗ_ܝ ܠܒ݂ܝܬ݂ ܐܒ݂ܝ
Luke 16:28 ܚܱܡܫܐ ܓ݁ܝܪ ܐܱܚܻܝܢ ܐܻܝܬ݂ ܠܻܝ ܢܻܐܙܱܠ ܢܣܱܗܕ݂ ܐܢܘܢ ܕ݁ܠܐ ܐܦ݂ ܗܢܘܢ ܢܻܐܬ݂ܘܢ ܠܕ݂ܘܟ݁ܬ݂ܐ ܗܕ݂ܐ ܕ݁ܬ݂ܱܫܢܻܝܩܐ
Luke 16:29 ܐܡܱܪ ܠܗ ܐܱܒ݂ܪܗܡ ܐܻܝܬ݂ ܠܗܘܢ ܡܘܫܐ ܘܱܢܒ݂ܻܝܐ ܢܫܡܥܘܢ ܐܢܘܢ
Luke 16:30 ܗܘ ܕ݁ܝܢ ܐܡܱܪ ܠܗ ܠܐ ܐܒ݂ܝ ܐܱܒ݂ܪܗܡ ܐܠܐ ܐܢ ܐ_ܢܫ ܡܢ ܡܻܝܬ݂ܐ ܢܻܐܙܱܠ ܠܘܬ݂ܗܘܢ ܬ݁ܝܒܻ݁ܝܢ
Luke 16:31 ܐܡܱܪ ܠܗ ܐܱܒ݂ܪܗܡ ܐܢ ܠܡܘܫܐ ܘܠܱܢܒ݂ܻܝܐ ܠܐ ܫܡܥܻܝܢ ܐܦ݂ ܠܐ ܐܢ ܐ_ܢܫ ܡܢ ܡܻܝܬ݂ܐ ܢܩܘܡ ܡܗܱܝܡܢܻܝܢ ܠܗ
Luke 17:1 ܘܐܡܱܪ ܗ_ܘܐ ܝܫܘܥ ܠܬ݂ܱܠܡܻܝܕ݂ܱܘܗ_ܝ ܠܐ ܡܫܟ݁ܚܐ ܕ݁ܠܐ ܢܻܐܬ݂ܘܢ ܡܱܟ݂ܫܘܠܐ ܘܝ ܕ݁ܝܢ ܠܗܱܘ ܕ݁ܒ݂ܻܐܝܕ݂ܗ ܢܻܐܬ݂ܘܢ
Luke 17:2 ܦܱ݁ܩܚ ܗ_ܘܐ ܠܗ ܐܠܘ ܪܱܚܝܐ ܕܱ݁ܚܡܪܐ ܬܱ݁ܠܝܐ ܒ݁ܨܱܘܪܗ ܘܱܫܕ݂ܐ ܒ݁ܝܱܡܐ ܐܱܘ ܕ݁ܢܱܟ݂ܫܠ ܠܚܱܕ݂ ܡܢ ܗܠܝܢ ܙܥܘܪܐ
Luke 17:3 ܐܙܕܱ݁ܗ_ܪܘ ܒ݁ܢܱܦ݂ܫܟ݂ܘܢ ܐܢ ܢܚܛܐ ܐܱܚܘܟ݂ ܟ݁ܐܻܝ ܒ݁ܗ ܘܐܢ ܬ݁ܐܒ݂ ܫܒ݂ܘܩ ܠܗ
Luke 17:4 ܘܐܢ ܫܒ݂ܱܥ ܙܱܒ݂ܢܻܝܢ ܒ݁ܝܱܘܡܐ ܢܱܣܟ݁ܠ ܒ݁ܟ݂ ܘܱܫܒ݂ܱܥ ܙܱܒ݂ܢܻܝܢ ܒ݁ܝܱܘܡܐ ܢܬ݂ܦ݁ܢܐ ܠܘܬ݂ܟ݂ ܘܢܻܐܡܱܪ ܕ݁ܬ݂ܐܒ݂ ܐ_ܢܐ ܫܒ݂ܘܩ ܠܗ
Luke 17:5 ܘܐܡܱܪܘ ܫܠܻܝܚܐ ܠܡܪܱܢ ܐܱܘܣܦ݂ ܠܱܢ ܗܱܝܡܢܘܬ݂ܐ
Luke 17:6 ܐܡܱܪ ܠܗܘܢ ܐܢ ܐܻܝܬ݂ ܗ_ܘܬ݂ ܠܟ݂ܘܢ ܗܱܝܡܢܘܬ݂ܐ ܐܱܝܟ݂ ܦ݁ܪܕ݁ܬ݁ܐ ܕ݁ܚܱܪܕ݁ܠܐ ܐܡܪܻܝܢ ܗ_ܘܱܝܬ݁ܘܢ ܠܬ݂ܘܬ݂ܐ ܗܢܐ ܕ݁ܐܬ݂ܥܱܩ_ܪ ܘܐܬ݂ܢܱܨܒ݁ ܒ݁ܝܱܡܐ ܘܡܫܬ݁ܡܱܥ ܗ_ܘܐ ܠܟ݂ܘܢ
Luke 17:7 ܡܱܢܘ ܕ݁ܝܢ ܡܢܟ݂ܘܢ ܕܻ݁ܐܝܬ݂ ܠܗ ܥܱܒ݂ܕ݁ܐ ܕ݁ܕ݂ܒ݂ܱܪ ܦܱ݁ܕ݁ܢܐ ܐܱܘ ܕ݁ܪܥܐ ܥܢܐ ܘܐܢ ܢܻܐܬ݂ܐ ܡܢ ܚܱܩܠܐ ܐܡܱܪ ܠܗ ܡܚܕ݂ܐ ܥܒ݂ܱܪ ܐܣܬܱ݁ܡ_ܟ݁
Luke 17:8 ܐܠܐ ܐܡܱܪ ܠܗ ܛܱܝܒ݂ ܠܻܝ ܡܕ݁ܡ ܕܱ݁ܐܚܫܡ ܘܱܐܣܘܪ ܚܱܨܱܝܟ݁ ܫܱܡܫܱܝܢܝ ܥܕ݂ܱܡܐ ܕ݁ܐܠܥܱܣ ܘܐܫܬ݁ܐ ܘܒ݂ܬ݂ܱܪܟ݁ܢ ܐܦ݂ ܐܱܢ_ܬ݁ ܬ݁ܠܥܱܣ ܘܬ݂ܫܬ݁ܐ
Luke 17:9 ܠܡܐ ܛܱܝܒ݁ܘܬ݂ܗ ܡܩܱܒ݁ܠ ܕ݁ܗܱܘ ܥܱܒ݂ܕ݁ܐ ܕܱ݁ܥܒ݂ܱܕ݂ ܡܕ݁ܡ ܕ݁ܐܬ݂ܦ݁ܩܕ݂ ܠܗ ܠܐ ܣܒ݂ܱܪ ܐ_ܢܐ
Luke 17:10 ܗܟ݂ܱܢܐ ܐܦ݂ ܐܱܢ_ܬ݁ܘܢ ܡܐ ܕܱ݁ܥܒ݂ܱܕ݁ܬ݁ܘܢ ܟ݁ܠܗܝܢ ܐܱܝܠܝܢ ܕܱ݁ܦ݂ܩܻܝܕ݂ܢ ܠܟ݂ܘܢ ܐܡܱܪܘ ܕ݁ܥܱܒ݂ܕ݁ܐ ܚܢܱܢ ܒܱ݁ܛܻܝܠܐ ܕ݁ܡܕ݁ܡ ܕ݁ܚܱܝܒ݂ܻܝܢ ܗ_ܘܱܝܢ ܠܡܥܒܱ݁ܕ݂ ܥܒ݂ܱܕ݂ܢ
Luke 17:11 ܘܱܗܘܐ ܕ݁ܟ݂ܱܕ݂ ܐܙܠ ܝܫܘܥ ܠܐܘܪܻܫܠܡ ܥܒ݂ܱܪ ܗ_ܘܐ ܒ݁ܝܬ݂ ܫܡܪܝܐ ܠܱܓ݂ܠܻܝܠܐ
Luke 17:12 ܘܟ݂ܱܕ݂ ܩܱܪܻܝܒ݂ ܠܡܥܱܠ ܠܱܩܪܻܝܬ݂ܐ ܚܕ݂ܐ ܐܱܪܥܘܗ_ܝ ܥܣܪܐ ܐ_ܢܫܻܝܢ ܓܱ݁ܪܒ݁ܐ ܘܩܡܘ ܡܢ ܪܘܚܩܐ
Luke 17:13 ܘܱܐܪܻܝܡܘ ܩܠܗܘܢ ܘܐܡܪܻܝܢ ܪܱܒܱ݁ܢ ܝܫܘܥ ܐܬ݂ܪܱܚܱܡ ܥܠܱܝܢ
Luke 17:14 ܘܟ݂ܱܕ݂ ܚܙܐ ܐܢܘܢ ܐܡܱܪ ܠܗܘܢ ܙܠܘ ܚܱܘܱܘ ܢܱܦ݂ܫܟ݂ܘܢ ܠܟ݂ܗܢܐ ܘܟ݂ܱܕ݂ ܐܙܻܠ_ܝܢ ܐܬ݁ܕܱ݁ܟܻ݁ܝܘ
Luke 17:15 ܚܱܕ݂ ܕ݁ܝܢ ܡܢܗܘܢ ܟܱ݁ܕ݂ ܚܙܐ ܕ݁ܐܬ݁ܕܱ݁ܟܻ݁ܝ ܗܦ݂ܱܟ݂ ܠܗ ܘܱܒ݂ܩܠܐ ܪܡܐ ܡܫܱܒܱ݁ܚ ܗ_ܘܐ ܠܱܐܠܗܐ
Luke 17:16 ܘܱܢܦ݂ܱܠ ܥܱܠ ܐܱܦܱ݁ܘܗ_ܝ ܩܕ݂ܡ ܪܓ݂ܠܱܘܗ_ܝ ܕ݁ܝܫܘܥ ܟܱ݁ܕ݂ ܡܱܘܕ݁ܐ ܠܗ ܘܗܘ ܗܢܐ ܫܡܪܝܐ ܗܘܐ
Luke 17:17 ܥܢܐ ܕ݁ܝܢ ܝܫܘܥ ܘܐܡܱܪ ܠܐ ܗ_ܘܐ ܥܣܪܐ ܗܘܝܢ ܗܠܝܢ ܕ݁ܐܬ݁ܕܱ݁ܟܻ݁ܝܘ ܐܱܝܟ݁ܐ ܐܢܘܢ ܬ݁ܫܥܐ
Luke 17:18 ܠܡܐ ܦ݁ܪܱܫܘ ܕ݁ܢܻܐܬ݂ܘܢ ܢܬ݁ܠܘܢ ܬ݁ܫܒ݁ܘܚܬ݁ܐ ܠܱܐܠܗܐ ܐܠܐ ܗܢܐ ܕ݁ܡܢ ܥܱܡܐ ܗ_ܘ ܢܘܟ݂ܪܝܐ
Luke 17:19 ܘܐܡܱܪ ܠܗ ܩܘܡ ܙܠ ܗܱܝܡܢܘܬ݂ܟ݂ ܐܱܚܝܱܬ݂ܟ݂
Luke 17:20 ܘܟ݂ܱܕ݂ ܫܱܐܠܘܗ_ܝ ܠܝܫܘܥ ܡܢ ܦ݁ܪܻܝܫܐ ܐܡܱܬ݂ܝ ܐܬ݂ܝܐ ܡܱܠܟ݁ܘܬ݂ܗ ܕܱ݁ܐܠܗܐ ܥܢܐ ܘܐܡܱܪ ܠܗܘܢ ܠܐ ܐܬ݂ܝܐ ܡܱܠܟ݁ܘܬ݂ܗ ܕܱ݁ܐܠܗܐ ܒܱ݁ܢܛܘܪܬ݂ܐ
Luke 17:21 ܘܠܐ ܐܡܪܻܝܢ ܗܐ ܗܪܟ݁ܐ ܗ_ܝ ܘܗܐ ܗܪ ܬܱ݁ܡܢ ܗ_ܻܝ ܗܐ ܓ݁ܝܪ ܡܱܠܟ݁ܘܬ݂ܗ ܕܱ݁ܐܠܗܐ ܠܓ݂ܱܘ ܡܢܟ݂ܘܢ ܗ_ܻܝ
Luke 17:22 ܘܐܡܱܪ ܠܬ݂ܱܠܡܻܝܕ݂ܱܘܗ_ܝ ܢܻܐܬ݂ܘܢ ܝܱܘܡܬ݂ܐ ܕ݁ܬ݂ܬ݂ܪܱܓ݂ܪܓ݂ܘܢ ܠܡܚܙܐ ܚܱܕ݂ ܡܢ ܝܱܘܡܬ݂ܐ ܕܱ݁ܒ݂ܪܗ ܕ݁ܐ_ܢܫܐ ܘܠܐ ܬ݁ܚܙܘܢ
Luke 17:23 ܘܐܢ ܢܻܐܡܪܘܢ ܠܟ݂ܘܢ ܗܐ ܗܪܟ݁ܐ ܗ_ܘ ܘܗܐ ܗܪ ܬܱ݁ܡܢ ܗ_ܘ ܠܐ ܬܻ݁ܐܙܠ_ܘܢ
Luke 17:24 ܐܱܝܟܱ݁ܢܐ ܓ݁ܝܪ ܕ݁ܒ݂ܱܪܩܐ ܒ݁ܪܩ ܡܢ ܫܡܱܝܐ ܘܟ݂ܠܗ ܬ݁ܚܝܬ݂ ܫܡܱܝܐ ܡܱܢܗܱܪ ܗܟ݂ܱܢܐ ܢܗܘܐ ܒ݁ܪܗ ܕ݁ܐ_ܢܫܐ ܒ݁ܝܱܘܡܗ
Luke 17:25 ܠܘܩܕ݂ܱܡ ܕ݁ܝܢ ܥܬ݂ܻܝܕ݂ ܗ_ܘ ܕ݁ܢܚܱܫ ܣܱܓܻ݁ܝܐܬ݂ܐ ܘܢܣܬ݁ܠܐ ܡܢ ܫܱܪܒ݁ܬ݂ܐ ܗܕ݂ܐ
Luke 17:26 ܘܱܐܝܟܱ݁ܢܐ ܕܱ݁ܗܘܐ ܒ݁ܝܱܘܡܬ݂ܗ ܕ݁ܢܘܚ ܗܟ݂ܱܢܐ ܢܗܘܐ ܒ݁ܝܱܘܡܬ݂ܗ ܕܱ݁ܒ݂ܪܗ ܕ݁ܐ_ܢܫܐ
Luke 17:27 ܕ݁ܐܟ݂ܠܻܝܢ ܗ_ܘܱܘ ܘܫܬ݂ܝܢ ܘܢܣܒܻ݁ܝܢ ܢܫܐ ܘܝܗܒܻ݁ܝܢ ܠܓ݂ܱܒ݂ܪܐ ܥܕ݂ܱܡܐ ܠܝܱܘܡܐ ܕ݁ܥܱܠ ܢܘܚ ܠܟ݂ܘܝܠܐ ܘܐܬ݂ܐ ܛܱܘܦ݂ܢܐ ܘܱܐܘܒ݁ܕ݂ ܠܟ݂ܠ ܐ_ܢܫ
Luke 17:28 ܘܱܐܝܟܱ݁ܢܐ ܬ݁ܘܒ݂ ܕܱ݁ܗܘܐ ܒ݁ܝܱܘܡܬ݂ܗ ܕ݁ܠܘܛ ܕ݁ܐܟ݂ܠܻܝܢ ܗ_ܘܱܘ ܘܫܬ݂ܝܢ ܘܙܒ݂ܢܻܝܢ ܘܱܡܙܱܒ݁ܢܻܝܢ ܘܢܨܒܻ݁ܝܢ ܗ_ܘܱܘ ܘܒ݂ܢܝܢ
Luke 17:29 ܒ݁ܝܱܘܡܐ ܕ݁ܝܢ ܕܱ݁ܢܦ݂ܱܩ ܠܘܛ ܡܢ ܣܕ݂ܘܡ ܐܱܡܛܱܪ ܡܪܝܐ ܢܘܪܐ ܘܟ݂ܒ݂ܪܻܝܬ݂ܐ ܡܢ ܫܡܱܝܐ ܘܱܐܘܒ݁ܕ݂ ܠܟ݂ܠܗܘܢ
Luke 17:30 ܗܟ݂ܱܢܐ ܢܗܘܐ ܒ݁ܝܱܘܡܐ ܕ݁ܡܬ݂ܓ݁ܠܐ ܒ݁ܪܗ ܕ݁ܐ_ܢܫܐ
Luke 17:31 ܒ݁ܗܱܘ ܝܱܘܡܐ ܡܱܢ ܕ݁ܒ݂ܐܓ݁ܪܐ ܗ_ܘ ܘܡܐܢܱܘܗ_ܝ ܒ݁ܒ݂ܱܝܬ݁ܐ ܠܐ ܢܚܘܬ݂ ܕ݁ܢܫܩܘܠ ܐܢܘܢ ܘܡܱܢ ܕܱ݁ܒ݂ܚܱܩܠܐ ܗ_ܘ ܠܐ ܢܬ݂ܗܦ݂ܟ݂ ܠܒ݂ܣܬ݁ܪܗ
Luke 17:32 ܐܬ݁ܕܱ݁ܟ݂_ܪܘ ܠܱܐܢ_ܬ݁ܬ݂ܗ ܕ݁ܠܘܛ
Luke 17:33 ܡܱܢ ܕ݁ܨܒ݂ܐ ܕ݁ܢܱܚܐ ܢܱܦ݂ܫܗ ܢܱܘܒ݁ܕ݂ܻܝܗ ܘܡܱܢ ܕ݁ܢܱܘܒ݁ܕ݂ ܢܱܦ݂ܫܗ ܢܱܚܝܗ
Luke 17:34 ܐܡܱܪ ܐ_ܢܐ ܠܟ݂ܘܢ ܕܱ݁ܒ݂ܗܱܘ ܠܻܠܝܐ ܬ݁ܪܝܢ ܢܗܘܘܢ ܒܱ݁ܚܕ݂ܐ ܥܱܪܣܐ ܚܱܕ݂ ܢܬ݁ܕ݁ܒ݂ܱܪ ܘܱܐ_ܚܪܻܢܐ ܢܫܬ݁ܒ݂ܩ
Luke 17:35 ܬܱ݁ܪܬ݁ܝܢ ܢܗܘܝܢ ܛܚܢܢ ܐܱܟ݂ܚܕ݂ܐ ܚܕ݂ܐ ܬ݁ܬ݁ܕ݁ܒ݂ܱܪ ܘܱܐ_ܚܪܻܬ݂ܐ ܬ݁ܫܬ݁ܒ݂ܩ
Luke 17:36 ܬ݁ܪܝܢ ܢܗܘܘܢ ܒ݁ܚܱܩܠܐ ܚܱܕ݂ ܢܬ݁ܕ݁ܒ݂ܱܪ ܘܱܐ_ܚܪܻܢܐ ܢܫܬ݁ܒ݂ܩ
Luke 17:37 ܥܢܱܘ ܘܐܡܪܻܝܢ ܠܗ ܠܱܐܝܟ݁ܐ ܡܪܱܢ ܐܡܱܪ ܠܗܘܢ ܐܱܝܟ݁ܐ ܕ݁ܦ݂ܱܓ݂ܪܐ ܬܱ݁ܡܢ ܢܬ݂ܟܱ݁ܢܫܘܢ ܢܫܪܐ
Luke 18:1 ܐܡܱܪ ܠܗܘܢ ܕ݁ܝܢ ܐܦ݂ ܡܱܬ݂ܠܐ ܕܱ݁ܒ݂ܟ݂ܠ ܥܕ݁ܢ ܢܨܱܠܘܢ ܘܠܐ ܬ݁ܡܱܐܢ ܠܗܘܢ
Luke 18:2 ܕܱ݁ܝܢܐ ܚܱܕ݂ ܐܻܝܬ݂ ܗ_ܘܐ ܒܱ݁ܡܕ݂ܻܝܢ_ܬ݁ܐ ܚܕ݂ܐ ܕ݁ܡܢ ܐܱܠܗܐ ܠܐ ܕ݁ܚܠ ܗ_ܘܐ ܘܡܢ ܒ݁ܢܱܝܢܫܐ ܠܐ ܡܬ݂ܟܱ݁ܚܱܕ݂ ܗ_ܘܐ
Luke 18:3 ܐܱܪܡܱܠܬ݁ܐ ܕ݁ܝܢ ܚܕ݂ܐ ܐܻܝܬ݂ ܗ_ܘܬ݂ ܒܱ݁ܡܕ݂ܻܝܢ_ܬ݁ܐ ܗܝ ܘܐܬ݂ܝܐ ܗ_ܘܬ݂ ܠܘܬ݂ܗ ܘܐܡܪܐ ܬ݁ܒ݂ܱܥܱܝܢܝ ܡܢ ܒ݁ܥܠ ܕܻ݁ܝܢܝ
Luke 18:4 ܘܠܐ ܨܒ݂ܐ ܗ_ܘܐ ܙܱܒ݂ܢܐ ܣܱܓܻ݁ܝܐܐ ܒ݁ܬ݂ܱܪܟ݁ܢ ܕ݁ܝܢ ܐܡܱܪ ܒ݁ܢܱܦ݂ܫܗ ܐܢ ܡܢ ܐܱܠܗܐ ܠܐ ܕ݁ܚܠ ܐ_ܢܐ ܘܡܢ ܒ݁ܢܱܝܢܫܐ ܠܐ ܡܬ݂ܟܱ݁ܚܱܕ݂ ܐ_ܢܐ
Luke 18:5 ܐܦ݂ܢ ܡܛܠ ܕ݁ܡܱܠܐܝܐ ܠܻܝ ܗܕ݂ܐ ܐܱܪܡܱܠܬ݁ܐ ܐܬ݂ܒ݁ܥܻܝܗ ܕ݁ܠܐ ܒ݁ܟ݂ܠ ܥܕ݁ܢ ܬ݁ܗܘܐ ܐܬ݂ܝܐ ܡܱܗܪܐ ܠܻܝ
Luke 18:6 ܘܐܡܱܪ ܡܪܱܢ ܫܡܱܥܘ ܡܢܐ ܐܡܱܪ ܕܱ݁ܝܢܐ ܕ݁ܥܱܘܠܐ
Luke 18:7 ܐܱܠܗܐ ܕ݁ܝܢ ܠܐ ܝܱܬܻ݁ܝܪܐܝܻܬ݂ ܢܥܒ݁ܕ݂ ܬ݁ܒ݂ܱܥܬ݂ܐ ܠܱܓ݂ܒ݂ܱܘܗ_ܝ ܕ݁ܩܪܝܢ ܠܗ ܒܻ݁ܐܝܡܡܐ ܘܱܒ݂ܠܻܠܝܐ ܘܡܱܓܱ݁ܪ ܪܘܚܗ ܥܠܱܝܗܘܢ
Luke 18:8 ܐܡܱܪ ܐ_ܢܐ ܠܟ݂ܘܢ ܕ݁ܢܥܒ݁ܕ݂ ܬ݁ܒ݂ܱܥܬ݂ܗܘܢ ܒܱ݁ܥܓ݂ܱܠ ܒ݁ܪܱܡ ܢܻܐܬ݂ܐ ܒ݁ܪܗ ܕ݁ܐ_ܢܫܐ ܘܢܫܟܱ݁ܚ ܟܱ݁ܝ ܗܱܝܡܢܘܬ݂ܐ ܥܱܠ ܐܱܪܥܐ
Luke 18:9 ܘܐܡܱܪ ܗ_ܘܐ ܡܱܬ݂ܠܐ ܗܢܐ ܠܘܩܒ݂ܱܠ ܐ_ܢܫܐ ܐܱܝܠܝܢ ܕܱ݁ܬ݂ܟ݂ܻܝܠܻܝܢ ܥܱܠ ܢܱܦ݂ܫܗܘܢ ܕܻ݁ܐܝܬ݂ܱܝܗܘܢ ܙܱܕܻ݁ܝܩܐ ܘܒ݂ܣܝܢ ܥܱܠ ܟ݁ܠܢܫ
Luke 18:10 ܬ݁ܪܝܢ ܓܱ݁ܒ݂ܪܻܝܢ ܣܠܩܘ ܠܗܱܝܟ݁ܠܐ ܠܱܡܨܱܠܝܘ ܚܱܕ݂ ܦ݁ܪܻܝܫܐ ܘܱܐ_ܚܪܻܢܐ ܡܟ݂ܣܐ
Luke 18:11 ܘܗܱܘ ܦ݁ܪܻܝܫܐ ܩܐܡ ܗ_ܘܐ ܒܱ݁ܝܢܱܘܗ_ܝ ܠܢܱܦ݂ܫܗ ܘܗܠܝܢ ܡܨܱܠܐ ܗ_ܘܐ ܐܱܠܗܐ ܡܱܘܕ݁ܐ ܐ_ܢܐ ܠܟ݂ ܕ݁ܠܐ ܗ_ܘܻܝܬ݂ ܐܱܝܟ݂ ܫܱܪܟ݁ܐ ܕ݁ܐ_ܢܫܐ ܚܛܘܦ݂ܐ ܘܥܠܘܒ݂ܐ ܘܓ݂ܱܝܪܐ ܘܠܐ ܐܱܝܟ݂ ܗܢܐ ܡܟ݂ܣܐ
Luke 18:12 ܐܠܐ ܨܐܡ ܐ_ܢܐ ܬ݁ܪܝܢ ܒ݁ܫܱܒ݁ܬ݂ܐ ܘܱܡܥܱܣܱܪ ܐ_ܢܐ ܟ݁ܠ ܡܕ݁ܡ ܕ݁ܩܢܐ ܐ_ܢܐ
Luke 18:13 ܗܱܘ ܕ݁ܝܢ ܡܟ݂ܣܐ ܩܐܡ ܗ_ܘܐ ܡܢ ܪܘܚܩܐ ܘܠܐ ܨܒ݂ܐ ܗ_ܘܐ ܐܦ݂ ܠܐ ܥܱܝܢܱܘܗ_ܝ ܢܪܻܝܡ ܠܱܫܡܱܝܐ ܐܠܐ ܛܪܦ݂ ܗ_ܘܐ ܥܱܠ ܚܱܕ݂ܝܗ ܘܐܡܱܪ ܐܱܠܗܐ ܚܘܢܱܝܢܝ ܠܚܱܛܝܐ
Luke 18:14 ܐܡܱܪ ܐ_ܢܐ ܠܟ݂ܘܢ ܕܱ݁ܢܚܬ݂ ܗܢܐ ܡܙܱܕܱ݁ܩ ܠܒ݂ܱܝܬ݁ܗ ܝܱܬܻ݁ܝܪ ܡܢ ܗܱܘ ܦ݁ܪܻܝܫܐ ܟ݁ܠ ܐ_ܢܫ ܓ݁ܝܪ ܕܱ݁ܢܪܻܝܡ ܢܱܦ݂ܫܗ ܢܬ݂ܡܱܟܱ݁ܟ݂ ܘܟ݂ܠ ܕ݁ܢܱܡܟ݂ ܢܱܦ݂ܫܗ ܢܬ݁ܬ݁ܪܻܝܡ
Luke 18:15 ܩܱܪܒ݂ܘ ܗ_ܘܱܘ ܠܗ ܕ݁ܝܢ ܐܦ݂ ܝܱܠܘܕ݂ܐ ܕ݁ܢܩܪܘܒ݂ ܠܗܘܢ ܘܱܚܙܱܘ ܐܢܘܢ ܬܱ݁ܠܡܻܝܕ݂ܱܘܗ_ܝ ܘܱܟ݂ܱܐܘ ܒ݁ܗܘܢ
Luke 18:16 ܗܘ ܕ݁ܝܢ ܝܫܘܥ ܩܪܐ ܐܢܘܢ ܘܐܡܱܪ ܠܗܘܢ ܫܒ݂ܘܩܘ ܛܠܝܐ ܐܬ݂ܝܢ ܠܘܬ݂ܝ ܘܠܐ ܬ݁ܟ݂ܠܘܢ ܐܢܘܢ ܕ݁ܕ݂ܱܐܝܠܝܢ ܓ݁ܝܪ ܕܱ݁ܐܝܟ݂ ܗܠܝܢ ܐܢܘܢ ܕܻ݁ܝܠܗܘܢ ܗܻܝ ܡܱܠܟ݁ܘܬ݂ܐ ܕܱ݁ܫܡܱܝܐ
Luke 18:17 ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܡܱܢ ܕ݁ܠܐ ܢܩܱܒ݁ܠ ܡܱܠܟ݁ܘܬ݂ܐ ܕܱ݁ܐܠܗܐ ܐܱܝܟ݂ ܛܱܠܝܐ ܠܐ ܢܥܘܠ ܠܗ
Luke 18:18 ܘܫܱܐܠܗ ܚܱܕ݂ ܡܢ ܪܻܫܢܐ ܘܐܡܱܪ ܠܗ ܡܱܠܦ݂ܢܐ ܛܒ݂ܐ ܡܢܐ ܐܥܒ݁ܕ݂ ܕܻ݁ܐܪܱܬ݂ ܚܱܝܐ ܕܱ݁ܠܥܠܱܡ
Luke 18:19 ܐܡܱܪ ܠܗ ܝܫܘܥ ܡܢܐ ܩܪܐ ܐܱܢ_ܬ݁ ܠܻܝ ܛܒ݂ܐ ܠܱܝܬ݁ ܛܒ݂ܐ ܐܠܐ ܐܢ ܚܱܕ݂ ܐܱܠܗܐ
Luke 18:20 ܦ݁ܘܩܕ݁ܢܐ ܝܕ݂ܱܥ ܐܱܢ_ܬ݁ ܠܐ ܬ݁ܩܛܘܠ ܘܠܐ ܬ݁ܓ݂ܘܪ ܘܠܐ ܬ݁ܓ݂ܢܘܒ݂ ܘܠܐ ܬ݁ܣܗܱܕ݂ ܣܗܕ݁ܘܬ݂ܐ ܕ݁ܫܘܩܪܐ ܝܱܩܱܪ ܠܱܐܒ݂ܘܟ݂ ܘܠܐܡܟ݂
Luke 18:21 ܐܡܱܪ ܠܗ ܗܠܝܢ ܟ݁ܠܗܝܢ ܢܛܪܬ݂ ܐܢܝܢ ܡܢ ܛܱܠܝܘܬ݂ܝ
Luke 18:22 ܟܱ݁ܕ݂ ܫܡܱܥ ܕ݁ܝܢ ܗܠܝܢ ܝܫܘܥ ܐܡܱܪ ܠܗ ܚܕ݂ܐ ܚܱܣܻܝܪܐ ܠܟ݂ ܙܠ ܙܱܒ݁ܢ ܟ݁ܠ ܡܕ݁ܡ ܕܻ݁ܐܝܬ݂ ܠܟ݂ ܘܗܱܒ݂ ܠܡܣܟܻ݁ܢܐ ܘܬ݂ܗܘܐ ܠܟ݂ ܣܻܝܡܬ݂ܐ ܒܱ݁ܫܡܱܝܐ ܘܬ݂ܐ ܒ݁ܬ݂ܱܪܝ
Luke 18:23 ܗܘ ܕ݁ܝܢ ܟܱ݁ܕ݂ ܫܡܱܥ ܗܠܝܢ ܟ݁ܪܝܱܬ݂ ܠܗ ܥܱܬܻ݁ܝܪ ܗ_ܘܐ ܓ݁ܝܪ ܛܒ݂
Luke 18:24 ܘܟ݂ܱܕ݂ ܚܙܐ ܝܫܘܥ ܕ݁ܟ݂ܪܝܱܬ݂ ܠܗ ܐܡܱܪ ܐܱܝܟܱ݁ܢܐ ܥܱܛܠܐ ܠܱܐܝܠܝܢ ܕܻ݁ܐܝܬ݂ ܠܗܘܢ ܢܟ݂ܣܐ ܕ݁ܢܥܠܘܢ ܠܡܱܠܟ݁ܘܬ݂ܗ ܕܱ݁ܐܠܗܐ
Luke 18:25 ܕ݁ܠܻܝܠܐ ܗ_ܝ ܠܓ݂ܱܡܠܐ ܕ݁ܒ݂ܱܚܪܘܪܐ ܕܱ݁ܡܚܱܛܐ ܢܥܘܠ ܐܱܘ ܥܱܬܻ݁ܝܪܐ ܠܡܱܠܟ݁ܘܬ݂ܗ ܕܱ݁ܐܠܗܐ
Luke 18:26 ܐܡܪܻܝܢ ܠܗ ܐܱܝܠܝܢ ܕܱ݁ܫܡܱܥܘ ܘܡܱܢܘ ܡܫܟܱ݁ܚ ܠܡܚܐ
Luke 18:27 ܝܫܘܥ ܕ݁ܝܢ ܐܡܱܪ ܐܱܝܠܝܢ ܕܱ݁ܠܘܬ݂ ܒ݁ܢܱܝ ܐ_ܢܫܐ ܠܐ ܡܫܟ݁ܚܢ ܠܘܬ݂ ܐܱܠܗܐ ܡܫܟ݁ܚܢ ܠܡܗܘܐ
Luke 18:28 ܐܡܱܪ ܠܗ ܫܡܥܘܢ ܟܻ݁ܐܦ݂ܐ ܗܐ ܚܢܱܢ ܫܒ݂ܱܩܢ ܟ݁ܠ ܡܕ݁ܡ ܘܐܬ݂ܱܝܢ ܒ݁ܬ݂ܪܟ݂
Luke 18:29 ܐܡܱܪ ܠܗ ܝܫܘܥ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܠܱܝܬ݁ ܐ_ܢܫ ܕ݁ܫܒ݂ܩ ܒ݁ܬ݁ܐ ܐܱܘ ܐܱܒ݂ܗܐ ܐܱܘ ܐܱܚܐ ܐܱܘ ܐܱܢ_ܬ݁ܬ݂ܐ ܐܱܘ ܒ݁ܢܱܝܐ ܡܛܠ ܡܱܠܟ݁ܘܬ݂ܐ ܕܱ݁ܐܠܗܐ
Luke 18:30 ܘܠܐ ܢܩܱܒ݁ܠ ܒܱ݁ܐܥܦ݂ܐ ܣܱܓܻ݁ܝܐܐ ܒ݁ܗܢܐ ܙܱܒ݂ܢܐ ܘܱܒ݂ܥܠܡܐ ܕ݁ܐܬ݂ܐ ܚܱܝܐ ܕܱ݁ܠܥܠܱܡ
Luke 18:31 ܘܱܕ݂ܒ݂ܱܪ ܝܫܘܥ ܠܱܬ݂ܪܥܣܱܪܬ݁ܗ ܘܐܡܱܪ ܠܗܘܢ ܗܐ ܣܠܩܻܝܢܱܢ ܠܐܘܪܻܫܠܡ ܘܡܫܬܱ݁ܠܡܢ ܟ݁ܠܗܝܢ ܕܱ݁ܟ݂ܬ݂ܻܝܒ݂ܢ ܒܱ݁ܢܒ݂ܻܝܐ ܥܱܠ ܒ݁ܪܗ ܕ݁ܐ_ܢܫܐ
Luke 18:32 ܢܫܬ݁ܠܡ ܓ݁ܝܪ ܠܥܱܡ_ܡܐ ܘܱܢܒ݂ܱܙܚܘܢ ܒ݁ܗ ܘܢܪܩܘܢ ܒܱ݁ܐܦܱ݁ܘܗ_ܝ
Luke 18:33 ܘܱܢܢܱܓ݁ܕ݂ܘܢܝܗ_ܝ ܘܱܢܨܱܥܪܘܢܝܗ_ܝ ܘܢܩܛܠܘܢܝܗ_ܝ ܘܱܠܝܱܘܡܐ ܕܱ݁ܬ݂ܠܬ݂ܐ ܢܩܘܡ
Luke 18:34 ܗܢܘܢ ܕ݁ܝܢ ܚܕ݂ܐ ܡܢ ܗܠܝܢ ܠܐ ܐܣܬܱ݁ܟܱ݁ܠܘ ܐܠܐ ܡܟ݂ܱܣܝܐ ܗ_ܘܬ݂ ܡܢܗܘܢ ܡܠܬ݂ܐ ܗܕ݂ܐ ܘܠܐ ܝܕ݂ܥܻܝܢ ܗ_ܘܱܘ ܗܠܝܢ ܕ݁ܡܬ݂ܡܱܠܠܢ ܥܱܡܗܘܢ
Luke 18:35 ܘܟ݂ܱܕ݂ ܩܱܪܻܝܒ݂ ܠܻܐܝܪܻܝܚܘ ܣܱܡܝܐ ܚܱܕ݂ ܝܬ݂ܒ݂ ܗ_ܘܐ ܥܱܠ ܝܱܕ݂ ܐܘܪܚܐ ܘܚܕ݂ܱܪ
Luke 18:36 ܘܱܫܡܱܥ ܩܠ ܟ݁ܢܫܐ ܕ݁ܥܒ݂ܱܪ ܘܱܡܫܱܐܠ ܗ_ܘܐ ܕ݁ܡܱܢܘ ܗܢܐ
Luke 18:37 ܐܡܪܻܝܢ ܠܗ ܝܫܘܥ ܢܨܪܝܐ ܥܒ݂ܱܪ
Luke 18:38 ܘܱܩܥܐ ܘܐܡܱܪ ܝܫܘܥ ܒ݁ܪܗ ܕ݁ܕ݂ܱܘܻܝܕ݂ ܐܬ݂ܪܱܚܱܡ ܥܠܱܝ
Luke 18:39 ܘܱܐܝܠܝܢ ܕ݁ܐܙܻܠ_ܝܢ ܗ_ܘܱܘ ܩܕ݂ܡܱܘܗ_ܝ ܕ݁ܝܫܘܥ ܟ݁ܐܝܢ ܗ_ܘܱܘ ܒ݁ܗ ܕ݁ܢܫܬ݁ܘܩ ܗܘ ܕ݁ܝܢ ܝܱܬܻ݁ܝܪܐܝܻܬ݂ ܩܥܐ ܗ_ܘܐ ܒ݁ܪܗ ܕ݁ܕ݂ܱܘܻܝܕ݂ ܐܬ݂ܪܱܚܱܡ ܥܠܱܝ
Luke 18:40 ܘܩܡ ܝܫܘܥ ܘܱܦ݂ܩܱܕ݂ ܕ݁ܢܱܝܬ݁ܘܢܝܗ_ܝ ܠܘܬ݂ܗ ܘܟ݂ܱܕ݂ ܩܪܒ݂ ܠܘܬ݂ܗ ܫܱܐܠܗ
Luke 18:41 ܘܐܡܱܪ ܠܗ ܡܢܐ ܨܒ݂ܐ ܐܱܢ_ܬ݁ ܐܥܒ݁ܕ݂ ܠܟ݂ ܗܘ ܕ݁ܝܢ ܐܡܱܪ ܡܪܝ ܕ݁ܐܚܙܐ
Luke 18:42 ܘܝܫܘܥ ܐܡܱܪ ܠܗ ܚܙܻܝ ܗܱܝܡܢܘܬ݂ܟ݂ ܐܱܚܝܱܬ݂ܟ݂
Luke 18:43 ܘܒ݂ܱܪ ܫܥܬ݂ܗ ܚܙܐ ܘܐܬ݂ܐ ܗ_ܘܐ ܒ݁ܬ݂ܪܗ ܘܱܡܫܱܒܱ݁ܚ ܠܱܐܠܗܐ ܘܟ݂ܠܗ ܥܱܡܐ ܕܱ݁ܚܙܐ ܝܱܗ_ܒ݂ ܗ_ܘܐ ܫܘܒ݂ܚܐ ܠܱܐܠܗܐ
Luke 19:1 ܘܟ݂ܱܕ݂ ܥܱܠ ܝܫܘܥ ܘܱܥܒ݂ܱܪ ܒܻ݁ܐܝܪܻܝܚܘ
Luke 19:2 ܓܱ݁ܒ݂ܪܐ ܚܱܕ݂ ܕܱ݁ܫܡܗ ܙܱܟܱ݁ܝ ܥܱܬܻ݁ܝܪܐ ܗ_ܘܐ ܘܪܱܒ݂ ܡܟ݂ܣܐ
Luke 19:3 ܘܨܒ݂ܐ ܗ_ܘܐ ܕ݁ܢܚܙܐ ܠܝܫܘܥ ܕ݁ܡܱܢܘ ܘܠܐ ܡܫܟܱ݁ܚ ܗ_ܘܐ ܡܢ ܟ݁ܢܫܐ ܡܛܠ ܕܱ݁ܒ݂ܩܱܘܡܬ݂ܗ ܙܥܘܪ ܗ_ܘܐ ܙܱܟܱ݁ܝ
Luke 19:4 ܘܱܪܗܛ ܩܱܕ݁ܡܗ ܠܝܫܘܥ ܘܱܣܠܩ ܠܗ ܠܬ݂ܻܬ݁ܐ ܦܱ݁ܟܻ݁ܝܗܬ݁ܐ ܕ݁ܢܚܙܝܘܗ_ܝ ܡܛܠ ܕ݁ܗܟ݂ܘܬ݂ ܥܬ݂ܻܝܕ݂ ܗܘܐ ܕ݁ܢܥܒܱ݁ܪ
Luke 19:5 ܘܟ݂ܱܕ݂ ܐܬ݂ܐ ܠܗܝ ܕ݁ܘܟ݁ܬ݂ܐ ܝܫܘܥ ܚܙܝܗ_ܝ ܘܐܡܱܪ ܠܗ ܐܣܬܱ݁ܪܗ_ܒ݂ ܚܘܬ݂ ܙܱܟܱ݁ܝ ܝܱܘܡܢܐ ܓ݁ܝܪ ܘܠܐ ܕܱ݁ܒ݂ܒ݂ܱܝܬ݁ܟ݂ ܐܗܘܐ
Luke 19:6 ܘܐܣܬܱ݁ܪܗܱܒ݂ ܢܚܬ݂ ܘܩܱܒ݁ܠܗ ܟܱ݁ܕ݂ ܚܕ݂ܐ
Luke 19:7 ܟܱ݁ܕ݂ ܚܙܱܘ ܕ݁ܝܢ ܟ݁ܠܗܘܢ ܪܛܢܻܝܢ ܗ_ܘܱܘ ܘܐܡܪܻܝܢ ܕܱ݁ܠܘܬ݂ ܓܱ݁ܒ݂ܪܐ ܚܱܛܝܐ ܥܱܠ ܫܪܐ
Luke 19:8 ܩܡ ܕ݁ܝܢ ܙܱܟܱ݁ܝ ܘܐܡܱܪ ܠܝܫܘܥ ܗܐ ܡܪܝ ܦ݁ܠܓ݁ܘܬ݂ ܢܟ݂ܣܱܝ ܝܗܒ݂ ܐ_ܢܐ ܠܡܣܟܻ݁ܢܐ ܘܱܠܟ݂ܠܢܫ ܡܕ݁ܡ ܕ݁ܓ݂ܠܙܬ݂ ܚܱܕ݂ ܒܱ݁ܐܪܒ݁ܥܐ ܦ݁ܪܱܥ ܐ_ܢܐ
Luke 19:9 ܐܡܱܪ ܠܗ ܝܫܘܥ ܝܱܘܡܢܐ ܗܘܱܘ ܚܱܝܐ ܠܒ݂ܱܝܬ݁ܐ ܗܢܐ ܡܛܠ ܕ݁ܐܦ݂ ܗܢܐ ܒ݁ܪܗ ܗ_ܘ ܕܱ݁ܐܒ݂ܪܗܡ
Luke 19:10 ܐܬ݂ܐ ܓ݁ܝܪ ܒ݁ܪܗ ܕ݁ܐ_ܢܫܐ ܕ݁ܢܒ݂ܥܐ ܘܢܱܚܐ ܗܱܘ ܡܕ݁ܡ ܕܱ݁ܐܒܻ݁ܝܕ݂ ܗ_ܘܐ
Luke 19:11 ܘܟ݂ܱܕ݂ ܫܡܥܻܝܢ ܗ_ܘܱܘ ܗܠܝܢ ܐܱܘܣܦ݂ ܠܡܻܐܡܱܪ ܡܱܬ݂ܠܐ ܡܛܠ ܕ݁ܩܱܪܻܝܒ݂ ܗ_ܘܐ ܠܐܘܪܻܫܠܡ ܘܣܒ݂ܪܻܝܢ ܗ_ܘܱܘ ܕܱ݁ܒ݂ܗܝ ܫܥܬ݂ܐ ܥܬ݂ܻܝܕ݂ܐ ܕ݁ܬ݂ܬ݂ܓ݁ܠܐ ܡܱܠܟ݁ܘܬ݂ܗ ܕܱ݁ܐܠܗܐ
Luke 19:12 ܘܐܡܱܪ ܓܱ݁ܒ݂ܪܐ ܚܱܕ݂ ܒܱ݁ܪ ܛܘܗܡܐ ܪܱܒ݁ܐ ܐܙܱܠ ܠܱܐܬ݂ܪܐ ܪܱܚܻܝܩܐ ܕ݁ܢܣܱܒ݂ ܠܗ ܡܱܠܟ݁ܘܬ݂ܐ ܘܢܗܦ݁ܘܟ݂
Luke 19:13 ܘܱܩܪܐ ܥܣܪܐ ܥܱܒ݂ܕܱ݁ܘܗ_ܝ ܘܝܱܗ_ܒ݂ ܠܗܘܢ ܥܣܪܐ ܡܢܻܝܢ ܘܐܡܱܪ ܠܗܘܢ ܐܬ݁ܬܱ݁ܓ݁_ܪܘ ܥܱܕ݂ ܐܬ݂ܐ ܐ_ܢܐ
Luke 19:14 ܒ݁ܢܱܝ ܡܕ݂ܻܝܢ_ܬ݁ܗ ܕ݁ܝܢ ܣܢܝܢ ܗ_ܘܱܘ ܠܗ ܘܫܱܕܱ݁ܪܘ ܐܻܝܙܓܱ݁ܕ݁ܐ ܒ݁ܬ݂ܪܗ ܘܐܡܪܻܝܢ ܠܐ ܨܒ݂ܝܢ ܚ_ܢܱܢ ܕ݁ܢܱܡܠܟ݂ ܥܠܱܝܢ ܗܢܐ
Luke 19:15 ܘܟ݂ܱܕ݂ ܢܣܱܒ݂ ܡܱܠܟ݁ܘܬ݂ܐ ܘܱܗܦ݂ܱܟ݂ ܐܡܱܪ ܕ݁ܢܩܪܘܢ ܠܗ ܗܢܘܢ ܥܱܒ݂ܕܱ݁ܘܗ_ܝ ܕ݁ܝܱܗ_ܒ݂ ܠܗܘܢ ܟ݁ܣܦ݁ܐ ܕ݁ܢܕܱ݁ܥ ܡܢܐ ܟ݁ܠ ܚܱܕ݂ ܚܱܕ݂ ܡܢܗܘܢ ܐܬ݁ܬܱ݁ܓܱ݁ܪ
Luke 19:16 ܘܐܬ݂ܐ ܩܱܕ݂ܡܝܐ ܘܐܡܱܪ ܡܪܝ ܡܱܢܝܟ݂ ܥܣܪܐ ܡܢܻܝܢ ܐܱܘܬܱ݁ܪ
Luke 19:17 ܐܡܱܪ ܠܗ ܐܻܝܘ ܥܱܒ݂ܕ݁ܐ ܛܒ݂ܐ ܕܱ݁ܒ݂ܩܱܠܻܝܠ ܐܫܬ݁ܟ݂ܱܚܬ݁ ܡܗܱܝܡܱܢ ܬ݁ܗܘܐ ܫܱܠܻܝܛ ܥܱܠ ܥܣܪܐ ܟܱ݁ܪܟ݂ܻܝܢ
Luke 19:18 ܘܐܬ݂ܐ ܕܱ݁ܬ݂ܪܝܢ ܘܐܡܱܪ ܡܪܝ ܡܱܢܝܟ݂ ܚܱܡܫܐ ܡܢܻܝܢ ܥܒ݂ܱܕ݂
Luke 19:19 ܐܡܱܪ ܐܦ݂ ܠܗܢܐ ܐܦ݂ ܐܱܢ_ܬ݁ ܬ݁ܗܘܐ ܫܱܠܻܝܛ ܥܱܠ ܚܱܡܫܐ ܟܱ݁ܪܟ݂ܻܝܢ
Luke 19:20 ܘܐܬ݂ܐ ܐ_ܚܪܻܢܐ ܘܐܡܱܪ ܡܪܝ ܗܐ ܡܱܢܝܟ݂ ܗܱܘ ܕܻ݁ܐܝܬ݂ ܗ_ܘܐ ܠܘܬ݂ܝ ܟܱ݁ܕ݂ ܣܻܝܡ ܒ݁ܣܕ݁ܘܢܐ
Luke 19:21 ܕ݁ܚܠܬ݂ ܓ݁ܝܪ ܡܢܟ݂ ܕ݁ܓ݂ܱܒ݂ܪܐ ܐܱܢ_ܬ݁ ܩܱܫܝܐ ܘܫܩܠ ܐܱܢ_ܬ݁ ܡܕ݁ܡ ܕ݁ܠܐ ܣܡܬ݁ ܘܚܨܕ݂ ܐܱܢ_ܬ݁ ܡܕ݁ܡ ܕ݁ܠܐ ܙܪܱܥܬ݁
Luke 19:22 ܐܡܱܪ ܠܗ ܡܢ ܦ݁ܘܡܟ݂ ܐܕ݁ܘܢܟ݂ ܥܱܒ݂ܕ݁ܐ ܒܻ݁ܝܫܐ ܝܕ݂ܱܥ ܗ_ܘܱܝܬ݁ ܠܻܝ ܕ݁ܓ݂ܱܒ݂ܪܐ ܐ_ܢܐ ܩܱܫܝܐ ܘܫܩܠ ܐ_ܢܐ ܡܕ݁ܡ ܕ݁ܠܐ ܣܡܬ݂ ܘܚܨܕ݂ ܐ_ܢܐ ܡܕ݁ܡ ܕ݁ܠܐ ܙܪܥܬ݂
Luke 19:23 ܠܡܢܐ ܠܐ ܝܱܗ_ܒ݂ܬ݁ ܟ݁ܣܦ݁ܝ ܥܱܠ ܦ݁ܬ݂ܘܪܐ ܘܐܢܐ ܐܬ݂ܐ ܗ_ܘܻܝܬ݂ ܬ݁ܒ݂ܱܥ ܠܗ ܥܱܡ ܪܒ݁ܝܬ݂ܗ
Luke 19:24 ܘܱܠܗܢܘܢ ܕ݁ܩܝܡܻܝܢ ܩܕ݂ܡܱܘܗ_ܝ ܐܡܱܪ ܣܱܒ݂ܘ ܡܢܗ ܡܱܢܝܐ ܘܗܱܒ݂ܘ ܠܗܱܘ ܕܻ݁ܐܝܬ݂ ܠܘܬ݂ܗ ܥܣܪܐ ܡܢܻܝܢ
Luke 19:25 ܐܡܪܻܝܢ ܠܗ ܡܪܱܢ ܐܻܝܬ݂ ܠܘܬ݂ܗ ܥܣܪܐ ܡܢܻܝܢ
Luke 19:26 ܐܡܱܪ ܠܗܘܢ ܐܡܱܪ ܐ_ܢܐ ܠܟ݂ܘܢ ܕܱ݁ܠܟ݂ܠ ܡܱܢ ܕܻ݁ܐܝܬ݂ ܠܗ ܢܬ݂ܻܝܗܒ݂ ܠܗ ܘܡܢ ܗܱܘ ܕ݁ܠܱܝܬ݁ ܠܗ ܐܦ݂ ܗܱܘ ܕܻ݁ܐܝܬ݂ ܠܗ ܢܬ݂ܢܣܒ݂ ܡܢܗ
Luke 19:27 ܒ݁ܪܱܡ ܠܗܢܘܢ ܒ݁ܥܠܕ݁ܒ݂ܒ݂ܱܝ ܐܱܝܠܝܢ ܕ݁ܠܐ ܨܒ݂ܱܘ ܕܱ݁ܐܡܠܟ݂ ܥܠܱܝܗܘܢ ܐܱܝܬܱ݁ܘ ܐܢܘܢ ܘܩܱܛܠܘ ܐܢܘܢ ܩܕ݂ܡܱܝ
Luke 19:28 ܘܟ݂ܱܕ݂ ܐܡܱܪ ܗܠܝܢ ܝܫܘܥ ܢܦ݂ܱܩ ܠܱܩܕ݂ܡܱܘܗ_ܝ ܕ݁ܢܻܐܙܱܠ ܠܐܘܪܻܫܠܡ
Luke 19:29 ܘܟ݂ܱܕ݂ ܡܱܛܻܝ ܠܒ݂ܝܬ݂-ܦ݁ܓ݁ܐ ܘܒ݂ܝܬ݂-ܥܱܢܝܐ ܥܱܠ ܓ݁ܢ_ܒ݂ ܛܘܪܐ ܕ݁ܡܬ݂ܩܪܐ ܕ݁ܒ݂ܝܬ݂ ܙܱܝܬ݁ܐ ܫܱܕܱ݁ܪ ܬ݁ܪܝܢ ܡܢ ܬܱ݁ܠܡܻܝܕ݂ܱܘܗ_ܝ
Luke 19:30 ܘܐܡܱܪ ܠܗܘܢ ܙܠܘ ܠܱܩܪܻܝܬ݂ܐ ܗܝ ܕܱ݁ܠܩܘܒ݂ܠܱܢ ܘܟ݂ܱܕ݂ ܥܐܠܻܝܢ ܐܢ_ܬ݁ܘܢ ܠܗ ܗܐ ܡܫܟ݁ܚܻܝܢ ܐܢ_ܬ݁ܘܢ ܥܻܝܠܐ ܕܱ݁ܐܣܻܝܪ ܕ݁ܐ_ܢܫ ܡܡܬ݂ܘܡ ܠܐ ܪܟ݂ܒ݂ ܥܠܱܘܗ_ܝ ܫܪܱܘ ܐܱܝܬܱ݁ܐܘܗ_ܝ
Luke 19:31 ܘܐܢ ܐ_ܢܫ ܡܫܱܐܠ ܠܟ݂ܘܢ ܠܡܢܐ ܫܪܝܢ ܐܢ_ܬ݁ܘܢ ܠܗ ܗܟ݂ܱܢܐ ܐܡܱܪܘ ܠܗ ܠܡܪܱܢ ܡܬ݂ܒ݁ܥܐ
Luke 19:32 ܘܐܙܱܠܘ ܗܢܘܢ ܕ݁ܐܫܬܱ݁ܕܱ݁ܪܘ ܘܐܫܟܱ݁ܚܘ ܐܱܝܟܱ݁ܢܐ ܕ݁ܐܡܱܪ ܠܗܘܢ
Luke 19:33 ܘܟ݂ܱܕ݂ ܫܪܝܢ ܠܗ ܠܥܻܝܠܐ ܐܡܪܻܝܢ ܠܗܘܢ ܡܪܱܘܗ_ܝ ܡܢܐ ܫܪܝܢ ܐܢ_ܬ݁ܘܢ ܥܻܝܠܐ ܗܱܘ
Luke 19:34 ܘܐܡܱܪܘ ܠܗܘܢ ܕܱ݁ܠܡܪܱܢ ܡܬ݂ܒ݁ܥܐ
Luke 19:35 ܘܱܐܝܬ݁ܝܘܗ_ܝ ܠܘܬ݂ ܝܫܘܥ ܘܱܐܪܡܻܝܘ ܥܱܠ ܥܻܝܠܐ ܡܐܢܱܝܗܘܢ ܘܱܐܪܟ݁ܒ݂ܘܗ_ܝ ܠܝܫܘܥ ܥܠܱܘܗ_ܝ
Luke 19:36 ܟܱ݁ܕ݂ ܕ݁ܝܢ ܐܙܠ ܦ݁ܪܣܻܝܢ ܗ_ܘܱܘ ܡܐܢܱܝܗܘܢ ܒ݁ܐܘܪܚܐ
Luke 19:37 ܘܟ݂ܱܕ݂ ܩܪܒ݂ ܠܡܱܚܱܬ݁ܬ݂ܐ ܕ݁ܛܘܪܐ ܕ݁ܒ݂ܝܬ݂ ܙܱܝܬ݁ܐ ܫܱܪܻܝܘ ܟ݁ܠܗ ܟ݁ܢܫܐ ܕ݁ܬ݂ܱܠܡܻܝܕ݂ܐ ܚܕ݂ܝܢ ܘܱܡܫܱܒ݁ܚܻܝܢ ܠܱܐܠܗܐ ܒ݁ܩܠܐ ܪܡܐ ܥܱܠ ܟ݁ܠ ܚܱܝܠܐ ܕܱ݁ܚܙܱܘ
Luke 19:38 ܘܐܡܪܻܝܢ ܗ_ܘܱܘ ܒ݁ܪܻܝܟ݂ ܗ_ܘ ܡܱܠܟ݁ܐ ܕ݁ܐܬ݂ܐ ܒܱ݁ܫܡܗ ܕ݁ܡܪܝܐ ܫܠܡܐ ܒܱ݁ܫܡܱܝܐ ܘܫܘܒ݂ܚܐ ܒܱ݁ܡܪܱܘܡܐ
Luke 19:39 ܐ_ܢܫܐ ܕ݁ܝܢ ܡܢ ܦ݁ܪܻܝܫܐ ܡܢ ܒܱ݁ܝܢܱܝ ܟ݁ܢܫܐ ܐܡܪܻܝܢ ܠܗ ܪܱܒܻ݁ܝ ܟ݁ܐܻܝ ܒ݁ܬ݂ܱܠܡܻܝܕ݂ܱܝܟ݁
Luke 19:40 ܐܡܱܪ ܠܗܘܢ ܐܡܱܪ ܐ_ܢܐ ܠܟ݂ܘܢ ܕ݁ܐܢ ܗܠܝܢ ܢܫܬ݁ܩܘܢ ܟܻ݁ܐܦ݂ܐ ܢܩܥܝܢ
Luke 19:41 ܘܟ݂ܱܕ݂ ܩܪܒ݂ ܘܱܚܙܗ ܠܱܡܕ݂ܻܝܢ_ܬ݁ܐ ܒ݁ܟ݂ܐ ܥܠܝܗ
Luke 19:42 ܘܐܡܱܪ ܐܠܘ ܟܱ݁ܝ ܝܕ݂ܱܥܬ݁ܝ ܐܱܝܠܝܢ ܕܻ݁ܐܝܬ݂ܱܝܗܝܢ ܕܱ݁ܫܠܡܟ݂ܝ ܐܦ݂ܢ ܒ݁ܗܢܐ ܝܱܘܡܟ݂ܝ ܗܫܐ ܕ݁ܝܢ ܐܬ݂ܟܱ݁ܣܻܝ ܠܗܝܢ ܡܢ ܥܱܝܢܱܝܟ݁ܝ
Luke 19:43 ܢܻܐܬ݂ܘܢ ܠܟ݂ܝ ܕ݁ܝܢ ܝܱܘܡܬ݂ܐ ܕ݁ܢܚܕ݁ܪܘܢܟ݂ܝ ܒ݁ܥܠܕ݁ܒ݂ܒ݂ܱܝܟ݁ܝ ܘܢܐܠܨܘܢܟ݂ܝ ܡܢ ܟ݁ܠ ܕ݁ܘܟ݁ܐ
Luke 19:44 ܘܢܣܚܦ݂ܘܢܟ݂ܝ ܘܠܱܒ݂ܢܱܝܟ݁ܝ ܒ݁ܓ݂ܱܘܟ݂ܝ ܘܠܐ ܢܫܒ݁ܩܘܢ ܒ݁ܟ݂ܝ ܟܻ݁ܐܦ݂ ܥܱܠ ܟܻ݁ܐܦ݂ ܚܠܦ݂ ܕ݁ܠܐ ܝܻܕ݂ܱܥܬ݁ܝ ܙܱܒ݂ܢܐ ܕ݁ܣܘܥܪܢܟ݂ܝ
Luke 19:45 ܘܟ݂ܱܕ݂ ܥܱܠ ܠܗܱܝܟ݁ܠܐ ܫܱܪܻܝ ܠܡܱܦ݁ܩܘ ܠܱܐܝܠܝܢ ܕ݁ܙܒ݂ܢܻܝܢ ܒ݁ܗ ܘܱܡܙܱܒ݁ܢܻܝܢ
Luke 19:46 ܘܐܡܱܪ ܠܗܘܢ ܟ݁ܬ݂ܻܝܒ݂ ܕ݁ܒ݂ܱܝܬ݁ܝ ܒ݁ܝܬ݂ ܨܠܘܬ݂ܐ ܐܻܝܬ݂ܱܘܗ_ܝ ܐܱܢ_ܬ݁ܘܢ ܕ݁ܝܢ ܥܒ݂ܱܕ݁ܬ݁ܘܢܝܗ_ܝ ܡܥܱܪܬ݂ܐ ܕ݁ܠܣܛܝܐ
Luke 19:47 ܘܗܘ ܡܱܠܦ݂ ܗ_ܘܐ ܟ݁ܠ ܝܘܡ ܒ݁ܗܱܝܟ݁ܠܐ ܪܱܒܱ݁ܝ ܟ݁ܗܢܐ ܕ݁ܝܢ ܘܣܦ݂ܪܐ ܘܩܱܫܻܝܫܐ ܕ݁ܥܱܡܐ ܒ݁ܥܝܢ ܗ_ܘܱܘ ܠܡܱܘܒ݁ܕ݂ܘܬ݂ܗ
Luke 19:48 ܘܠܐ ܡܫܟ݁ܚܻܝܢ ܗ_ܘܱܘ ܡܢܐ ܢܥܒ݁ܕ݂ܘܢ ܠܗ ܟ݁ܠܗ ܓ݁ܝܪ ܥܱܡܐ ܬ݁ܠܐ ܗ_ܘܐ ܒ݁ܗ ܠܡܫܡܥܗ
Luke 20:1 ܘܱܗܘܐ ܒ݁ܚܱܕ݂ ܡܢ ܝܱܘܡܬ݂ܐ ܟܱ݁ܕ݂ ܡܱܠܦ݂ ܒ݁ܗܱܝܟ݁ܠܐ ܠܥܱܡܐ ܘܱܡܣܱܒܱ݁ܪ ܩܡܘ ܥܠܱܘܗ_ܝ ܪܱܒܱ݁ܝ ܟ݁ܗܢܐ ܘܣܦ݂ܪܐ ܥܱܡ ܩܱܫܻܝܫܐ
Luke 20:2 ܘܐܡܪܻܝܢ ܠܗ ܐܡܱܪ ܠܱܢ ܒܱ݁ܐܝܢܐ ܫܘܠܛܢܐ ܗܠܝܢ ܥܒ݂ܕ݂ ܐܱܢ_ܬ݁ ܘܡܱܢܘ ܗܱܘ ܕ݁ܝܱܗ_ܒ݂ ܠܟ݂ ܫܘܠܛܢܐ ܗܢܐ
Luke 20:3 ܥܢܐ ܝܫܘܥ ܘܐܡܱܪ ܠܗܘܢ ܐܫܱܐܠܟ݂ܘܢ ܐܦ݂ ܐܢܐ ܡܠܬ݂ܐ ܘܐܡܱܪܘ ܠܻܝ
Luke 20:4 ܡܱܥܡܘܕ݂ܻܝܬ݂ܗ ܕ݁ܝܘܚܱܢܢ ܡܢ ܫܡܱܝܐ ܗ_ܘܬ݂ ܐܱܘ ܡܢ ܒ݁ܢܱܝ ܐ_ܢܫܐ
Luke 20:5 ܗܢܘܢ ܕ݁ܝܢ ܡܬ݂ܚܱܫܒ݂ܻܝܢ ܗ_ܘܱܘ ܒ݁ܢܱܦ݂ܫܗܘܢ ܘܐܡܪܻܝܢ ܕ݁ܐܢ ܢܻܐܡܱܪ ܡܢ ܫܡܱܝܐ ܐܡܱܪ ܠܱܢ ܘܡܛܠ ܡܢܐ ܠܐ ܗܱܝܡܢܬ݁ܘܢܝܗ_ܝ
Luke 20:6 ܐܢ ܕ݁ܝܢ ܢܻܐܡܱܪ ܡܢ ܒ݁ܢܱܝ ܐ_ܢܫܐ ܪܓ݂ܡ ܠܱܢ ܥܱܡܐ ܟ݁ܠܗ ܡܦ݁ܣܻܝܢ ܓ݁ܝܪ ܕ݁ܝܘܚܱܢܢ ܢܒ݂ܻܝܐ ܗܘ
Luke 20:7 ܘܐܡܱܪܘ ܠܗ ܕ݁ܠܐ ܝܕ݂ܥܻܝܢܱܢ ܡܢ ܐܱܝܡܟ݁ܐ ܗ_ܝ
Luke 20:8 ܐܡܱܪ ܠܗܘܢ ܝܫܘܥ ܘܠܐ ܐܢܐ ܐܡܱܪ ܐ_ܢܐ ܠܟ݂ܘܢ ܒܱ݁ܐܝܢܐ ܫܘܠܛܢܐ ܗܠܝܢ ܥܒ݂ܕ݂ ܐ_ܢܐ
Luke 20:9 ܘܫܱܪܻܝ ܕ݁ܢܻܐܡܱܪ ܠܥܱܡܐ ܡܱܬ݂ܠܐ ܗܢܐ ܓܱ݁ܒ݂ܪܐ ܚܱܕ݂ ܢܨܱܒ݂ ܟܱ݁ܪܡܐ ܘܱܐܘܚܕ݂ܗ ܠܦ݂ܱܠܚܐ ܘܱܐܒ݂ܥܕ݂ ܙܱܒ݂ܢܐ ܣܱܓܻ݁ܝܐܐ
Luke 20:10 ܘܱܒ݂ܙܱܒ݂ܢܐ ܫܱܕܱ݁ܪ ܥܱܒ݂ܕ݁ܗ ܠܘܬ݂ ܦܱ݁ܠܚܐ ܕ݁ܢܬ݁ܠܘܢ ܠܗ ܡܢ ܦܻ݁ܐܪܐ ܕ݁ܟ݂ܱܪܡܐ ܦܱ݁ܠܚܐ ܕ݁ܝܢ ܡܚܱܐܘܗ_ܝ ܘܫܱܕ݁ܪܘܗ_ܝ ܟܱ݁ܕ݂ ܣܪܻܝܩ
Luke 20:11 ܘܱܐܘܣܦ݂ ܘܫܱܕܱ݁ܪ ܠܥܱܒ݂ܕ݁ܗ ܐ_ܚܪܻܢܐ ܗܢܘܢ ܕ݁ܝܢ ܐܦ݂ ܠܗܱܘ ܡܚܱܐܘܗ_ܝ ܘܨܱܥܪܘܗ_ܝ ܘܫܱܕ݁ܪܘܗ_ܝ ܟܱ݁ܕ݂ ܣܪܻܝܩ
Luke 20:12 ܘܱܐܘܣܦ݂ ܘܫܱܕܱ݁ܪ ܕܱ݁ܬ݂ܠܬ݂ܐ ܗܢܘܢ ܕ݁ܝܢ ܘܐܦ݂ ܠܗܱܘ ܨܱܠܦ݂ܘܗ_ܝ ܘܱܐܦ݁ܩܘܗ_ܝ
Luke 20:13 ܐܡܱܪ ܡܪܐ ܟܱ݁ܪܡܐ ܡܢܐ ܐܥܒ݁ܕ݂ ܐܫܱܕܱ݁ܪ ܒ݁ܪܝ ܚܱܒܻ݁ܝܒ݂ܐ ܟ݁ܒ݂ܱܪ ܢܚܙܘܢܝܗ_ܝ ܘܢܬ݂ܟܱ݁ܚܕ݂ܘܢ
Luke 20:14 ܟܱ݁ܕ݂ ܚܙܱܐܘܗ_ܝ ܕ݁ܝܢ ܦܱ݁ܠܚܐ ܡܬ݂ܚܱܫܒ݂ܻܝܢ ܗ_ܘܱܘ ܒ݁ܢܱܦ݂ܫܗܘܢ ܘܐܡܪܻܝܢ ܗܢܱܘ ܝܪܬ݁ܐ ܬܱ݁ܘ ܢܩܛܠܻܝܘܗ_ܝ ܘܬ݂ܗܘܐ ܝܪܬ݁ܘܬ݂ܐ ܕܻ݁ܝܠܱܢ
Luke 20:15 ܘܱܐܦ݁ܩܘܗ_ܝ ܠܒ݂ܱܪ ܡܢ ܟܱ݁ܪܡܐ ܘܩܱܛܠܘܗ_ܝ ܡܢܐ ܗܟ݂ܻܝܠ ܢܥܒ݁ܕ݂ ܠܗܘܢ ܡܪܐ ܟܱ݁ܪܡܐ
Luke 20:16 ܢܻܐܬ݂ܐ ܘܢܱܘܒ݁ܕ݂ ܠܦ݂ܱܠܚܐ ܗܢܘܢ ܘܢܬ݁ܠ ܟܱ݁ܪܡܐ ܠܱܐ_ܚܪܢܐ ܟܱ݁ܕ݂ ܫܡܱܥܘ ܕ݁ܝܢ ܐܡܱܪܘ ܠܐ ܬ݁ܗܘܐ ܗܕ݂ܐ
Luke 20:17 ܗܘ ܕ݁ܝܢ ܚܪ ܒ݁ܗܘܢ ܘܐܡܱܪ ܘܡܢܐ ܗ_ܝ ܗܝ ܕܱ݁ܟ݂ܬ݂ܻܝܒ݂ܐ ܕ݁ܟ݂ܻܐܦ݂ܐ ܕܱ݁ܐܣܠܻܝܘ ܒܱ݁ܢܝܐ ܗܻܝ ܗܘܬ݂ ܠܪܻܝܫ ܩܱܪܢܐ ܕ݁ܙܘܻܝܬ݂ܐ
Luke 20:18 ܘܟ݂ܠ ܕ݁ܢܦ݁ܠ ܥܱܠ ܗܝ ܟܻ݁ܐܦ݂ܐ ܢܬ݂ܪܥܱܥ ܘܟ݂ܠ ܡܱܢ ܕ݁ܗܻܝ ܬ݁ܦ݁ܠ ܥܠܱܘܗ_ܝ ܬ݁ܕ݂ܪܝܘܗ_ܝ
Luke 20:19 ܒ݁ܥܱܘ ܗ_ܘܱܘ ܕ݁ܝܢ ܪܱܒܱ݁ܝ ܟ݁ܗܢܐ ܘܣܦ݂ܪܐ ܕ݁ܢܱܪܡܘܢ ܥܠܱܘܗ_ܝ ܐܻܝܕ݂ܱܝܐ ܒ݁ܗܝ ܫܥܬ݂ܐ ܘܱܕ݂ܚܠܘ ܡܢ ܥܱܡܐ ܝܻܕ݂ܱܥܘ ܓ݁ܝܪ ܕܱ݁ܥܠܱܝܗܘܢ ܐܡܱܪ ܡܱܬ݂ܠܐ ܗܢܐ
Luke 20:20 ܘܫܱܕܱ݁ܪܘ ܠܘܬ݂ܗ ܓ݁ܫܘܫܐ ܕ݁ܡܬ݁ܕܱ݁ܡܝܢ ܒ݁ܙܱܕܻ݁ܝܩܐ ܕ݁ܢܐܚܕ݁ܘܢܝܗ_ܝ ܒ݁ܡܠܬ݂ܐ ܘܢܱܫܠܡܘܢܝܗ_ܝ ܠܕ݂ܱܝܢܐ ܘܱܠܫܘܠܛܢܗ ܕ݁ܗܻܓ݂ܡܘܢܐ
Luke 20:21 ܘܫܱܐܠܘܗ_ܝ ܘܐܡܪܻܝܢ ܠܗ ܡܱܠܦ݂ܢܐ ܝܕ݂ܥܻܝܢܱܢ ܕܱ݁ܬ݂ܪܻܝܨܐܝܻܬ݂ ܡܡܱܠܠ ܐܱܢ_ܬ݁ ܘܡܱܠܦ݂ ܘܠܐ ܢܣܒ݂ ܐܱܢ_ܬ݁ ܒܱ݁ܐܦ݁ܐ ܐܠܐ ܒ݁ܩܘܫܬ݁ܐ ܐܘܪܚܐ ܕܱ݁ܐܠܗܐ ܡܱܠܦ݂ ܐܱܢ_ܬ݁
Luke 20:22 ܫܱܠܻܝܛ ܠܱܢ ܕ݁ܢܬ݁ܠ ܟ݁ܣܦ݂ ܪܻܫܐ ܠܩܣܱܪ ܐܱܘ ܠܐ
Luke 20:23 ܗܘ ܕ݁ܝܢ ܐܣܬܱ݁ܟܱ݁ܠ ܚܪܥܘܬ݂ܗܘܢ ܘܐܡܱܪ ܡܢܐ ܡܢܱܣܝܢ ܐܢ_ܬ݁ܘܢ ܠܻܝ
Luke 20:24 ܚܱܘܱܐܘܢܝ ܕܻ݁ܝܢܪܐ ܕ݁ܡܱܢ ܐܻܝܬ݂ ܒ݁ܗ ܨܱܠܡܐ ܘܱܟ݂ܬ݂ܻܝܒ݂ܬ݂ܐ ܗܢܘܢ ܕ݁ܝܢ ܐܡܱܪܘ ܕ݁ܩܣܱܪ
Luke 20:25 ܐܡܱܪ ܠܗܘܢ ܝܫܘܥ ܗܱܒ݂ܘ ܗܟ݂ܻܝܠ ܕ݁ܩܣܱܪ ܠܩܣܱܪ ܘܕ݂ܱܐܠܗܐ ܠܱܐܠܗܐ
Luke 20:26 ܘܠܐ ܐܫܟܱ݁ܚܘ ܠܡܐܚܱܕ݂ ܡܢܗ ܡܠܬ݂ܐ ܩܕ݂ܡ ܥܱܡܐ ܘܐܬ݁ܕܱ݁ܡܱܪܘ ܥܱܠ ܦ݁ܬ݂ܓ݂ܡܗ ܘܱܫܬ݂ܩܘ
Luke 20:27 ܩܪܒ݂ܘ ܕ݁ܝܢ ܐ_ܢܫܻܝܢ ܡܢ ܙܱܕ݁ܘܩܝܐ ܗܢܘܢ ܕ݁ܐܡܪܻܝܢ ܕܱ݁ܩܝܡܬ݁ܐ ܠܱܝܬ݁ ܘܫܱܐܠܘܗ_ܝ
Luke 20:28 ܘܐܡܪܻܝܢ ܠܗ ܡܱܠܦ݂ܢܐ ܡܘܫܐ ܟ݁ܬ݂ܱܒ݂ ܠܱܢ ܕ݁ܐܢ ܐ_ܢܫ ܢܡܘܬ݂ ܐܱܚܘܗ_ܝ ܕܻ݁ܐܝܬ݂ ܠܗ ܐܱܢ_ܬ݁ܬ݂ܐ ܕ݁ܠܐ ܒ݁ܢܱܝܐ ܢܣܱܒ݂ ܐܱܚܘܗ_ܝ ܐܱܢ_ܬ݁ܬ݂ܗ ܘܱܢܩܻܝܡ ܙܱܪܥܐ ܠܱܐܚܘܗ_ܝ
Luke 20:29 ܫܱܒ݂ܥܐ ܕ݁ܝܢ ܐܱܚܻܝܢ ܐܻܝܬ݂ ܗ_ܘܱܘ ܩܱܕ݂ܡܝܐ ܢܣܱܒ݂ ܐܱܢ_ܬ݁ܬ݂ܐ ܘܡܻܝܬ݂ ܕ݁ܠܐ ܒ݁ܢܱܝܐ
Luke 20:30 ܘܢܱܣܒ݁ܗ ܕܱ݁ܬ݂ܪܝܢ ܠܱܐܢ_ܬ݁ܬ݂ܗ ܘܗܢܐ ܡܻܝܬ݂ ܕ݁ܠܐ ܒ݁ܢܱܝܐ
Luke 20:31 ܘܕ݂ܱܬ݂ܠܬ݂ܐ ܬ݁ܘܒ݂ ܢܱܣܒ݁ܗ ܘܗܟ݂ܘܬ݂ ܘܐܦ݂ ܫܱܒ݂ܥܬ݂ܱܝܗܘܢ ܘܡܻܝܬ݂ܘ ܘܠܐ ܫܒ݂ܱܩܘ ܒ݁ܢܱܝܐ
Luke 20:32 ܘܡܻܝܬ݂ܱܬ݂ ܒ݁ܚܱܪܬ݂ܐ ܐܦ݂ ܐܱܢ_ܬ݁ܬ݂ܐ
Luke 20:33 ܒܱ݁ܩܝܡܬ݁ܐ ܗܟ݂ܻܝܠ ܕܱ݁ܐܝܢܐ ܡܢܗܘܢ ܬ݁ܗܘܐ ܐܱܢ_ܬ݁ܬ݂ܐ ܫܱܒ݂ܥܬ݂ܱܝܗܘܢ ܓ݁ܝܪ ܢܱܣܒ݁ܘܗ
Luke 20:34 ܐܡܱܪ ܠܗܘܢ ܝܫܘܥ ܒ݁ܢܱܘܗ_ܝ ܕ݁ܥܠܡܐ ܗܢܐ ܢܣܒܻ݁ܝܢ ܢܫܐ ܘܢܫܐ ܗܘܝܢ ܠܓ݂ܱܒ݂ܪܐ
Luke 20:35 ܗܢܘܢ ܕ݁ܝܢ ܕܱ݁ܠܗܱܘ ܥܠܡܐ ܫܘܱܘ ܘܠܱܩܝܡܬ݁ܐ ܕ݁ܡܢ ܒ݁ܝܬ݂ ܡܻܝܬ݂ܐ ܠܐ ܢܣܒܻ݁ܝܢ ܢܫܐ ܘܐܦ݂ ܠܐ ܢܫܐ ܗܘܝܢ ܠܓ݂ܱܒ݂ܪܐ
Luke 20:36 ܐܦ݂ܠܐ ܓ݁ܝܪ ܬ݁ܘܒ݂ ܠܱܡܡܬ݂ ܡܫܟ݁ܚܻܝܢ ܐܱܝܟ݂ ܡܱܠܱܐܟ݂ܐ ܐܢܘܢ ܓ݁ܝܪ ܘܱܒ݂ܢܱܝܐ ܐܻܝܬ݂ܱܝܗܘܢ ܕܱ݁ܐܠܗܐ ܡܛܠ ܕܱ݁ܗܘܱܘ ܒ݁ܢܱܝܐ ܕܱ݁ܩܝܡܬ݁ܐ
Luke 20:37 ܕ݁ܩܝܡܻܝܢ ܕ݁ܝܢ ܡܻܝܬ݂ܐ ܐܦ݂ ܡܘܫܐ ܒܱ݁ܕ݁ܩ ܐܱܕ݂ܟܱ݁ܪ ܓ݁ܝܪ ܒ݁ܣܱܢܝܐ ܟܱ݁ܕ݂ ܐܡܱܪ ܡܪܝܐ ܐܱܠܗܗ ܕܱ݁ܐܒ݂ܪܗܡ ܘܱܐܠܗܗ ܕܻ݁ܐܝܣܚܩ ܘܱܐܠܗܗ ܕ݁ܝܱܥܩܘܒ݂
Luke 20:38 ܐܱܠܗܐ ܕ݁ܝܢ ܠܐ ܗ_ܘܐ ܕ݁ܡܻܝܬ݂ܐ ܐܠܐ ܕ݁ܚܱܝܐ ܟ݁ܠܗܘܢ ܓ݁ܝܪ ܚܱܝܻܝܢ ܐܢܘܢ ܠܗ
Luke 20:39 ܘܱܥܢܱܘ ܐ_ܢܫܻܝܢ ܡܢ ܣܦ݂ܪܐ ܘܐܡܪܻܝܢ ܠܗ ܡܱܠܦ݂ܢܐ ܫܱܦܻ݁ܝܪ ܐܡܱܪ ܐܱܢ_ܬ݁
Luke 20:40 ܘܠܐ ܬ݁ܘܒ݂ ܐܱܡܪܱܚܘ ܠܱܡܫܱܐܠܘܬ݂ܗ ܥܱܠ ܡܕ݁ܡ
Luke 20:41 ܘܐܡܱܪ ܗ_ܘܐ ܠܗܘܢ ܐܱܝܟܱ݁ܢܐ ܐܡܪܻܝܢ ܣܦ݂ܪܐ ܥܱܠ ܡܫܻܝܚܐ ܕܱ݁ܒ݂ܪܗ ܗ_ܘ ܕ݁ܕ݂ܱܘܻܝܕ݂
Luke 20:42 ܘܗܘ ܕܱ݁ܘܻܝܕ݂ ܐܡܱܪ ܒܱ݁ܟ݂ܬ݂ܒ݂ܐ ܕ݁ܡܱܙܡܘܪܐ ܕ݁ܐܡܱܪ ܡܪܝܐ ܠܡܪܝ ܬ݁ܒ݂ ܠܟ݂ ܡܢ ܝܱܡܻܝܢܝ
Luke 20:43 ܥܕ݂ܱܡܐ ܕ݁ܐܣܻܝܡ ܒ݁ܥܠܕ݁ܒ݂ܒ݂ܱܝܟ݁ ܬ݁ܚܝܬ݂ ܪܓ݂ܠܱܝܟ݁
Luke 20:44 ܐܢ ܗܟ݂ܻܝܠ ܕܱ݁ܘܻܝܕ݂ ܡܪܝ ܩܪܐ ܠܗ ܐܱܝܟܱ݁ܢܐ ܒ݁ܪܗ ܗ_ܘ
Luke 20:45 ܘܟ݂ܱܕ݂ ܟ݁ܠܗ ܥܱܡܐ ܫܡܱܥ ܗ_ܘܐ ܐܡܱܪ ܠܬ݂ܱܠܡܻܝܕ݂ܱܘܗ_ܝ
Luke 20:46 ܐܙܕܱ݁ܗ_ܪܘ ܡܢ ܣܦ݂ܪܐ ܕ݁ܨܒ݂ܝܢ ܠܱܡܗܱܠܟ݂ܘ ܒ݁ܐܣܛܠܐ ܘܪܚܡܻܝܢ ܫܠܡܐ ܒ݁ܫܘܩܐ ܘܪܻܝܫ ܡܱܘܬ݁ܒ݂ܐ ܒܱ݁ܟ݂ܢܘܫܬ݂ܐ ܘܪܻܝܫ ܣܡܟ݂ܐ ܒܱ݁ܐܚܫܡܝܬ݂ܐ
Luke 20:47 ܗܢܘܢ ܕ݁ܐܟ݂ܠܻܝܢ ܒ݁ܬ݁ܐ ܕܱ݁ܐܪܡܠܬ݂ܐ ܒ݁ܥܠܬ݂ܐ ܕ݁ܡܱܘܪܟ݂ܻܝܢ ܨܠܱܘܬ݂ܗܘܢ ܗܢܘܢ ܢܩܱܒ݁ܠܘܢ ܕܻ݁ܝܢܐ ܝܱܬܻ݁ܝܪܐ
Luke 21:1 ܚܪ ܕ݁ܝܢ ܝܫܘܥ ܒ݁ܥܱܬܻ݁ܝܪܐ ܐܱܝܠܝܢ ܕ݁ܪܡܝܢ ܗ_ܘܱܘ ܒ݁ܝܬ݂ ܓܱ݁ܙܐ ܩܘܪܒ݁ܢܱܝܗܘܢ
Luke 21:2 ܘܱܚܙܐ ܐܦ݂ ܐܱܪܡܱܠܬ݁ܐ ܚܕ݂ܐ ܡܣܟܻ݁ܢܬ݁ܐ ܕܱ݁ܐܪܡܝܱܬ݂ ܫܡܘܢܐ ܬ݁ܪܝܢ
Luke 21:3 ܘܐܡܱܪ ܫܪܪܐ ܐܡܱܪ ܐ_ܢܐ ܠܟ݂ܘܢ ܕ݁ܗܕ݂ܐ ܐܱܪܡܱܠܬ݁ܐ ܡܣܟܻ݁ܢܬ݁ܐ ܐܱܪܡܝܱܬ݂ ܝܱܬܻ݁ܝܪ ܡܢ ܟ݁ܠܢܫ
Luke 21:4 ܟ݁ܠܗܘܢ ܓ݁ܝܪ ܗܠܝܢ ܡܢ ܡܐ ܕ݁ܝܱܬܻ݁ܝܪ ܗ_ܘܐ ܠܗܘܢ ܐܱܪܡܻܝܘ ܒ݁ܝܬ݂ ܩܘܪܒ݁ܢܐ ܕܱ݁ܐܠܗܐ ܗܕ݂ܐ ܕ݁ܝܢ ܡܢ ܚܱܣܻܝܪܘܬ݂ܗ ܟ݁ܠ ܕ݁ܩܱܢܝܐ ܗ_ܘܬ݂ ܐܱܪܡܝܱܬ݂ܗ
Luke 21:5 ܘܟ݂ܱܕ݂ ܐܡܪܻܝܢ ܗ_ܘܱܘ ܐ_ܢܫܻܝܢ ܥܱܠ ܗܱܝܟ݁ܠܐ ܕܱ݁ܒ݂ܟ݂ܻܐܦ݂ܐ ܫܱܦܻ݁ܝܪܬ݂ܐ ܘܱܒ݂ܩܘܪܒ݁ܢܐ ܡܨܱܒܱ݁ܬ݂ ܐܡܱܪ ܠܗܘܢ ܝܫܘܥ
Luke 21:6 ܗܠܝܢ ܕ݁ܚܙܝܢ ܐܢ_ܬ݁ܘܢ ܢܻܐܬ݂ܘܢ ܝܱܘܡܬ݂ܐ ܕܱ݁ܒ݂ܗܘܢ ܠܐ ܬ݁ܫܬ݁ܒ݂ܩ ܟܻ݁ܐܦ݂ ܥܱܠ ܟܻ݁ܐܦ݂ ܕ݁ܠܐ ܬ݁ܣܬ݁ܬ݂ܱܪ
Luke 21:7 ܘܱܡܫܱܐܠܻܝܢ ܗ_ܘܱܘ ܠܗ ܘܐܡܪܻܝܢ ܡܱܠܦ݂ܢܐ ܐܡܱܬ݂ܝ ܗܠܝܢ ܢܗܘܝܢ ܘܡܢܐ ܗ_ܝ ܐܬ݂ܐ ܡܐ ܕ݁ܩܱܪܻܝܒ݂ܢ ܗܠܝܢ ܕ݁ܢܗܘܝܢ
Luke 21:8 ܗܘ ܕ݁ܝܢ ܐܡܱܪ ܠܗܘܢ ܚܙܱܘ ܠܡܐ ܬ݁ܛܥܘܢ ܣܱܓܻ݁ܝܐܐ ܓ݁ܝܪ ܢܻܐܬ݂ܘܢ ܒ݁ܫܡܝ ܘܢܻܐܡܪܘܢ ܕ݁ܐܢܐ ܐ_ܢܐ ܡܫܻܝܚܐ ܘܙܱܒ݂ܢܐ ܩܪܒ݂ ܠܐ ܕ݁ܝܢ ܬܻ݁ܐܙܠ_ܘܢ ܒ݁ܬ݂ܱܪܗܘܢ
Luke 21:9 ܘܡܐ ܕ݁ܫܡܥܻܝܢ ܐܢ_ܬ݁ܘܢ ܩܪܒ݂ܐ ܘܱܫܓ݂ܘܫܝܐ ܠܐ ܬ݁ܕ݂ܚܠܘܢ ܥܬ݂ܻܝܕ݂ܢ ܐܢܝܢ ܓ݁ܝܪ ܗܠܝܢ ܠܘܩܕ݂ܱܡ ܠܡܗܘܐ ܐܠܐ ܠܐ ܥܕ݂ܱܟܻ݁ܝܠ ܡܛܬ݂ ܚܱܪܬ݂ܐ
Luke 21:10 ܢܩܘܡ ܓ݁ܝܪ ܥܱܡܐ ܥܱܠ ܥܱܡܐ ܘܡܱܠܟ݁ܘ ܥܱܠ ܡܱܠܟ݁ܘ
Luke 21:11 ܘܙܱܘܥܐ ܪܱܘܪܒ݂ܐ ܢܗܘܘܢ ܒ݁ܕ݂ܘܟ݁ܐ ܕ݁ܘܟ݁ܐ ܘܟ݂ܱܦ݂ܢܐ ܘܡܱܘܬ݁ܢܐ ܘܢܗܘܝܢ ܕ݁ܚܠܬ݂ܐ ܘܣܘܪܕ݂ܐ ܘܐܬ݂ܘܬ݂ܐ ܪܱܘܪܒ݂ܬ݂ܐ ܡܢ ܫܡܱܝܐ ܢܬ݂ܚܱܙܝܢ ܘܣܱܬ݂ܘܐ ܪܱܘܪܒ݂ܐ ܢܗܘܘܢ
Luke 21:12 ܩܕ݂ܡ ܕ݁ܝܢ ܗܠܝܢ ܟ݁ܠܗܝܢ ܢܱܪܡܘܢ ܥܠܱܝܟ݁ܘܢ ܐܻܝܕ݂ܱܝܐ ܘܢܪܕ݁ܦ݂ܘܢܟ݂ܘܢ ܘܢܱܫܠܡܘܢܟ݂ܘܢ ܠܱܟ݂ܢܘܫܬ݂ܐ ܘܱܠܒ݂ܝܬ݂ ܐܱܣܻܝܪܐ ܘܱܢܩܱܪܒ݂ܘܢܟ݂ܘܢ ܩܕ݂ܡ ܡܱܠܟ݁ܐ ܘܗܻܓ݂ܡܘܢܐ ܡܛܠ ܫܡܝ
Luke 21:13 ܗܘܝܐ ܠܟ݂ܘܢ ܕ݁ܝܢ ܠܣܗܕ݁ܘܬ݂ܐ
Luke 21:14 ܣܻܝܡܘ ܕ݁ܝܢ ܒ݁ܠܒ݁ܟ݂ܘܢ ܕ݁ܠܐ ܬ݁ܗܘܘܢ ܡܬ݂ܝܱܠܦ݂ܻܝܢ ܠܡܱܦܱ݁ܩ ܪܘܚܐ
Luke 21:15 ܐܢܐ ܓ݁ܝܪ ܐܬ݁ܠ ܠܟ݂ܘܢ ܦ݁ܘܡܐ ܘܚܟ݂ܡܬ݂ܐ ܐܱܝܕ݂ܐ ܕ݁ܠܐ ܢܫܟ݁ܚܘܢ ܠܱܡܩܡ ܠܩܘܒ݂ܠܗ ܟ݁ܠܗܘܢ ܒ݁ܥܠܕ݁ܒ݂ܒ݂ܱܝܟ݁ܘܢ
Luke 21:16 ܢܱܫܠܡܘܢܟ݂ܘܢ ܕ݁ܝܢ ܐܱܒ݂ܗܱܝܟ݁ܘܢ ܘܱܐܚܱܝܟ݁ܘܢ ܘܱܐ_ܚܝܢܱܝܟ݁ܘܢ ܘܪܚܡܱܝܟ݁ܘܢ ܘܱܢܡܻܝܬ݂ܘܢ ܡܢܟ݂ܘܢ
Luke 21:17 ܘܬ݂ܗܘܘܢ ܣܢܻܝܐܝܻܢ ܡܢ ܟ݁ܠ ܐ_ܢܫ ܡܛܠ ܫܡܝ
Luke 21:18 ܘܡܢܬ݂ܐ ܡܢ ܪܻܫܟ݂ܘܢ ܠܐ ܬܻ݁ܐܒ݂ܱܕ݂
Luke 21:19 ܒܱ݁ܡܣܱܝܒ݁ܪܢܘܬ݂ܟ݂ܘܢ ܕ݁ܝܢ ܬ݁ܩܢܘܢ ܢܱܦ݂ܫܟ݂ܘܢ
Luke 21:20 ܡܐ ܕ݁ܝܢ ܕܱ݁ܚܙܱܝܬ݁ܘܢ ܠܐܘܪܻܫܠܡ ܕܱ݁ܚܕ݂ܻܝܪܻܝܢ ܠܗ ܚܱܝܠܐ ܗܝܕ݁ܝܢ ܕܱ݁ܥܘ ܕܱ݁ܩܪܒ݂ ܠܗ ܚܘܪܒ݁ܗ
Luke 21:21 ܗܝܕ݁ܝܢ ܐܱܝܠܝܢ ܕ݁ܒ݂ܻܝܗܘܕ݂ ܐܢܘܢ ܢܥܪܩܘܢ ܠܛܘܪܐ ܘܱܐܝܠܝܢ ܕܱ݁ܒ݂ܓ݂ܱܘܗ ܐܢܘܢ ܢܥܪܩܘܢ ܘܕ݂ܱܒ݂ܩܘܪܝܐ ܠܐ ܢܥܠܘܢ ܠܗ
Luke 21:22 ܕ݁ܝܱܘܡܬ݂ܐ ܐܢܘܢ ܗܠܝܢ ܕܱ݁ܬ݂ܒ݂ܱܥܬ݂ܐ ܕ݁ܢܫܠܱܡ ܟ݁ܠ ܡܐ ܕܱ݁ܟ݂ܬ݂ܻܝܒ݂
Luke 21:23 ܘܝ ܕ݁ܝܢ ܠܱܐܝܠܝܢ ܕ݁ܒ݂ܱܛܢܢ ܘܠܱܐܝܠܝܢ ܕ݁ܡܱܝܢܩܢ ܒ݁ܗܢܘܢ ܝܱܘܡܬ݂ܐ ܢܗܘܐ ܓ݁ܝܪ ܐܘܠܨܢܐ ܪܱܒ݁ܐ ܒܱ݁ܐܪܥܐ ܘܪܘܓ݂ܙܐ ܥܱܠ ܥܱܡܐ ܗܢܐ
Luke 21:24 ܘܢܦ݂ܠܘܢ ܒ݁ܦ݂ܘܡܐ ܕ݁ܚܱܪܒ݁ܐ ܘܢܫܬ݁ܒ݂ܘܢ ܠܟ݂ܠ ܐܱܬ݂ܱܪ ܘܐܘܪܻܫܠܡ ܬ݁ܗܘܐ ܡܬ݁ܕ݂ܻܝܫܐ ܡܢ ܥܱܡ_ܡܐ ܥܕ݂ܱܡܐ ܕ݁ܢܫܠܡܘܢ ܙܱܒ݂ܢܐ ܕ݁ܥܱܡ_ܡܐ
Luke 21:25 ܘܢܗܘܝܢ ܐܬ݂ܘܬ݂ܐ ܒ݁ܫܡܫܐ ܘܱܒ݂ܣܱܗܪܐ ܘܱܒ݂ܟ݂ܱܘܟ݁ܒ݂ܐ ܘܒ݂ܱܐܪܥܐ ܐܘܠܨܢܐ ܕ݁ܥܱܡ_ܡܐ ܘܦ݂ܘܫܟ݂ ܐܻܝܕ݂ܱܝܐ ܡܢ ܬܱ݁ܘܗܬ݂ܐ ܕ݁ܩܠܐ ܕ݁ܝܱܡܐ
Luke 21:26 ܘܙܱܘܥܐ ܕ݁ܡܱܦ݁ܩ ܢܱܦ݂ܫܬ݂ܐ ܕܱ݁ܒ݂ܢܱܝܢܫܐ ܡܢ ܕ݁ܚܠܬ݂ܐ ܕ݁ܡܕ݁ܡ ܕܱ݁ܥܬ݂ܻܝܕ݂ ܠܡܐܬ݂ܐ ܥܱܠ ܐܱܪܥܐ ܘܢܬ݁ܬ݁ܙܻܝܥܘܢ ܚܱܝܠܐ ܕܱ݁ܫܡܱܝܐ
Luke 21:27 ܘܗܝܕ݁ܝܢ ܢܚܙܘܢܝܗ_ܝ ܠܱܒ݂ܪܗ ܕ݁ܐ_ܢܫܐ ܕ݁ܐܬ݂ܐ ܒܱ݁ܥܢܢܐ ܥܱܡ ܚܱܝܠܐ ܣܱܓܻ݁ܝܐܐ ܘܫܘܒ݂ܚܐ ܪܱܒ݁ܐ
Luke 21:28 ܡܐ ܕ݁ܝܢ ܕ݁ܫܱܪܻܝ ܗܠܝܢ ܕ݁ܢܗܘܝܢ ܐܬ݂ܠܱܒ݁_ܒ݂ܘ ܘܱܐܪܻܝܡܘ ܪܻܫܱܝܟ݁ܘܢ ܡܛܠ ܕܱ݁ܩܪܒ݂ ܠܗ ܦ݁ܘܪܩܢܟ݂ܘܢ
Luke 21:29 ܘܐܡܱܪ ܗ_ܘܐ ܠܗܘܢ ܡܱܬ݂ܠܐ ܚܙܱܘ ܠܬ݂ܻܬ݁ܐ ܘܱܠܟ݂ܠܗܘܢ ܐܻܝܠܢܐ
Luke 21:30 ܕ݁ܡܐ ܕ݁ܡܱܦ݂ܪܥܻܝܢ ܡܚܕ݂ܐ ܡܢܗܘܢ ܡܣܬܱ݁ܟ݁ܠܻܝܢ ܐܢ_ܬ݁ܘܢ ܕܱ݁ܩܪܒ݂ ܠܗ ܩܱܝܛܐ
Luke 21:31 ܗܟ݂ܱܢܐ ܐܦ݂ ܐܱܢ_ܬ݁ܘܢ ܡܐ ܕܱ݁ܚܙܱܝܬ݁ܘܢ ܗܠܝܢ ܕ݁ܗܘܝܢ ܕܱ݁ܥܘ ܕ݁ܩܱܪܻܝܒ݂ܐ ܗ_ܝ ܡܱܠܟ݁ܘܬ݂ܐ ܕܱ݁ܐܠܗܐ
Luke 21:32 ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܠܐ ܬ݁ܥܒܱ݁ܪ ܫܱܪܒ݁ܬ݂ܐ ܗܕ݂ܐ ܥܕ݂ܱܡܐ ܕ݁ܗܠܝܢ ܟ݁ܠܗܝܢ ܢܗܘܝܢ
Luke 21:33 ܫܡܱܝܐ ܘܱܐܪܥܐ ܢܥܒ݁ܪܘܢ ܘܡܠܱܝ ܠܐ ܢܥܒ݁ܪܢ
Luke 21:34 ܐܙܕܱ݁ܗ_ܪܘ ܕ݁ܝܢ ܒ݁ܢܱܦ݂ܫܟ݂ܘܢ ܕ݁ܠܐ ܡܬ݂ܘܡ ܢܻܐܩܪܘܢ ܠܒܱ݁ܘܬ݂ܟ݂ܘܢ ܒ݁ܐܣܘܛܘܬ݂ܐ ܘܱܒ݂ܪܱܘܝܘܬ݂ܐ ܘܱܒ݂ܨܦ݂ܬ݂ܐ ܕ݁ܥܠܡܐ ܘܡܢ ܫܠܝܐ ܢܻܐܬ݂ܐ ܥܠܱܝܟ݁ܘܢ ܝܱܘܡܐ ܗܱܘ
Luke 21:35 ܐܱܝܟ݂ ܨܦ݂ܱܚܬ݂ܐ ܓ݁ܝܪ ܢܨܦܱ݁ܚ ܥܱܠ ܟ݁ܠܗܘܢ ܐܱܝܠܝܢ ܕ݁ܝܬ݂ܒܻ݁ܝܢ ܥܱܠ ܐܱܦ݁ܝܗ ܕ݁ܟ݂ܠܗ ܐܱܪܥܐ
Luke 21:36 ܗܘܱܘ ܗܟ݂ܻܝܠ ܫܗܪܻܝܢ ܒ݁ܟ݂ܠܙܒ݂ܱܢ ܘܱܡܨܱܠܝܢ ܕ݁ܬ݂ܫܘܘܢ ܠܡܥܪܱܩ ܡܢ ܗܠܝܢ ܕܱ݁ܥܬ݂ܻܝܕ݂ܢ ܠܡܗܘܐ ܘܱܬ݂ܩܘܡܘܢ ܩܕ݂ܡ ܒ݁ܪܗ ܕ݁ܐ_ܢܫܐ
Luke 21:37 ܒܻ݁ܐܝܡܡܐ ܕ݁ܝܢ ܡܱܠܦ݂ ܗ_ܘܐ ܒ݁ܗܱܝܟ݁ܠܐ ܘܱܒ݂ܠܻܠܝܐ ܢܦ݂ܩ ܗ_ܘܐ ܒ݁ܐܬ݂ ܒ݁ܛܘܪܐ ܕ݁ܡܬ݂ܩܪܐ ܕ݁ܒ݂ܝܬ݂ ܙܱܝܬ݁ܐ
Luke 21:38 ܘܟ݂ܠܗ ܥܱܡܐ ܡܩܱܕ݁ܡܻܝܢ ܗ_ܘܱܘ ܠܘܬ݂ܗ ܠܗܱܝܟ݁ܠܐ ܠܡܫܡܱܥ ܡܠܬ݂ܗ
Luke 22:1 ܩܱܪܻܝܒ݂ ܗ_ܘܐ ܕ݁ܝܢ ܥܱܕ݂ܥܻܕ݂ܐ ܕ݁ܦ݂ܱܛܻܝܪܐ ܕ݁ܡܬ݂ܩܪܐ ܦ݁ܨܚܐ
Luke 22:2 ܘܒ݂ܥܝܢ ܗ_ܘܱܘ ܪܱܒܱ݁ܝ ܟ݁ܗܢܐ ܘܣܦ݂ܪܐ ܕܱ݁ܐܝܟܱ݁ܢܐ ܢܩܛܠܘܢܝܗ_ܝ ܕ݁ܚܠܻܝܢ ܗ_ܘܱܘ ܓ݁ܝܪ ܡܢ ܥܱܡܐ
Luke 22:3 ܥܱܠ ܗ_ܘܐ ܕ݁ܝܢ ܣܛܢܐ ܒܻ݁ܝܗܘܕ݂ܐ ܕ݁ܡܬ݂ܩܪܐ ܣܟ݂ܱܪܝܘܛܐ ܕܻ݁ܐܝܬ݂ܱܘܗ_ܝ ܗ_ܘܐ ܡܢ ܡܢܝܢܐ ܕܱ݁ܬ݂ܪܥܣܱܪ
Luke 22:4 ܘܐܙܱܠ ܡܱܠܠ ܥܱܡ ܪܱܒܱ݁ܝ ܟ݁ܗܢܐ ܘܣܦ݂ܪܐ ܘܪܱܒܱ݁ܝ ܚܱܝܠܐ ܕ݁ܗܱܝܟ݁ܠܐ ܐܱܝܟ݂ ܕ݁ܢܱܫܠܡܻܝܘܗ_ܝ ܠܗܘܢ
Luke 22:5 ܘܱܚܕ݂ܻܝܘ ܘܱܐܩܻܝܡܘ ܕ݁ܢܬ݁ܠܘܢ ܠܗ ܟ݁ܣܦ݁ܐ
Luke 22:6 ܘܐܫܬܱ݁ܘܕܻ݁ܝ ܠܗܘܢ ܘܒ݂ܥܐ ܗ_ܘܐ ܦ݁ܠܥܐ ܕ݁ܢܱܫܠܡܻܝܘܗ_ܝ ܠܗܘܢ ܒ݁ܠܥܕ݂ ܡܢ ܟ݁ܢܫܐ
Luke 22:7 ܘܡܱܛܻܝ ܝܱܘܡܐ ܕ݁ܦ݂ܱܛܻܝܪܐ ܕ݁ܒ݂ܗ ܐܻܝܬ݂ ܗ_ܘܐ ܥܝܕ݂ܐ ܕ݁ܢܬ݂ܢܟ݂ܣ ܦ݁ܨܚܐ
Luke 22:8 ܘܫܱܕܱ݁ܪ ܝܫܘܥ ܠܟ݂ܻܐܦ݂ܐ ܘܱܠܝܘܚܱܢܢ ܘܐܡܱܪ ܠܗܘܢ ܙܠܘ ܛܱܝܒ݂ܘ ܠܱܢ ܦ݁ܨܚܐ ܕ݁ܢܠܥܱܣ
Luke 22:9 ܗܢܘܢ ܕ݁ܝܢ ܐܡܱܪܘ ܠܗ ܐܱܝܟ݁ܐ ܨܒ݂ܐ ܐܱܢ_ܬ݁ ܕܱ݁ܢܛܱܝܒ݂
Luke 22:10 ܐܡܱܪ ܠܗܘܢ ܗܐ ܡܐ ܕ݁ܥܐܠܻܝܢ ܐܢ_ܬ݁ܘܢ ܠܱܡܕ݂ܻܝܢ_ܬ݁ܐ ܦ݁ܓ݂ܱܥ ܒ݁ܟ݂ܘܢ ܓܱ݁ܒ݂ܪܐ ܕܱ݁ܫܩܻܝܠ ܓ݁ܪܒ݂ܐ ܕ݁ܡܱܝܐ ܙܠܘ ܒ݁ܬ݂ܪܗ
Luke 22:11 ܘܱܐܝܟ݁ܐ ܕ݁ܥܐܠ ܐܡܱܪܘ ܠܡܪܗ ܕ݁ܒ݂ܱܝܬ݁ܐ ܪܱܒܱ݁ܢ ܐܡܱܪ ܐܱܝܢܱܘ ܒ݁ܝܬ݂ ܡܱܫܪܝܐ ܐܱܝܟ݁ܐ ܕ݁ܐܟ݂ܘܠ ܦ݁ܨܚܐ ܥܱܡ ܬܱ݁ܠܡܻܝܕ݂ܱܝ
Luke 22:12 ܘܗܐ ܗܘ ܡܚܱܘܐ ܠܟ݂ܘܢ ܥܠܻܝܬ݂ܐ ܚܕ݂ܐ ܪܱܒ݁ܬ݂ܐ ܕܱ݁ܡܫܱܘܝܐ ܬܱ݁ܡܢ ܛܱܝܒ݂ܘ
Luke 22:13 ܘܐܙܱܠܘ ܐܫܟܱ݁ܚܘ ܐܱܝܟ݂ ܕ݁ܐܡܱܪ ܠܗܘܢ ܘܛܱܝܒ݂ܘ ܦ݁ܨܚܐ
Luke 22:14 ܘܟ݂ܱܕ݂ ܗܘܐ ܥܕ݁ܢܐ ܐܬ݂ܐ ܝܫܘܥ ܐܣܬ݁ܡܟ݂ ܘܱܬ݂ܪܥܣܱܪ ܫܠܻܝܚܐ ܥܱܡܗ
Luke 22:15 ܘܐܡܱܪ ܠܗܘܢ ܪܓ݁ܬ݂ܐ ܪܱܓ݂ܬܱ݁ܢܝ ܕ݁ܗܢܐ ܦ݁ܨܚܐ ܐܟ݂ܘܠ ܥܱܡܟ݂ܘܢ ܩܕ݂ܡ ܕ݁ܐܚܱܫ
Luke 22:16 ܐܡܱܪ ܐ_ܢܐ ܠܟ݂ܘܢ ܓ݁ܝܪ ܕ݁ܡܟܻ݁ܝܠ ܠܐ ܐܟ݂ܠܻܝܘܗ_ܝ ܥܕ݂ܱܡܐ ܕ݁ܢܫܠܱܡ ܒ݁ܡܱܠܟ݁ܘܬ݂ܗ ܕܱ݁ܐܠܗܐ
Luke 22:17 ܘܱܢܣܱܒ݂ ܟ݁ܣܐ ܘܱܐܘܕܻ݁ܝ ܘܐܡܱܪ ܣܱܒ݂ܘ ܗܢܐ ܘܦ݂ܱܠܓ݂ܘ ܒܱ݁ܝܢܬ݂ܟ݂ܘܢ
Luke 22:18 ܐܡܱܪ ܐ_ܢܐ ܓ݁ܝܪ ܠܟ݂ܘܢ ܕ݁ܠܐ ܐܫܬ݁ܐ ܡܢ ܝܱܠܕ݁ܐ ܕܱ݁ܓ݂ܦ݂ܬ݁ܐ ܥܕ݂ܱܡܐ ܕ݁ܬ݂ܻܐܬ݂ܐ ܡܱܠܟ݁ܘܬ݂ܐ ܕܱ݁ܐܠܗܐ
Luke 22:19 ܘܱܢܣܱܒ݂ ܠܱܚܡܐ ܘܱܐܘܕܻ݁ܝ ܘܱܩܨܐ ܘܝܱܗ_ܒ݂ ܠܗܘܢ ܘܐܡܱܪ ܗܢܱܘ ܦܱ݁ܓ݂ܪܝ ܕ݁ܥܱܠ ܐܱܦܱ݁ܝܟ݁ܘܢ ܡܬ݂ܻܝܗܒ݂ ܗܕ݂ܐ ܗܘܱܝܬ݁ܘܢ ܥܒ݂ܕܻ݁ܝܢ ܠܕ݂ܘܟ݂ܪܢܝ
Luke 22:20 ܘܗܟ݂ܘܬ݂ ܐܦ݂ ܥܱܠ ܟ݁ܣܐ ܡܢ ܒ݁ܬ݂ܱܪ ܕܱ݁ܐܚܫܡܘ ܐܡܱܪ ܗܢܐ ܟ݁ܣܐ ܕܻ݁ܝܱܬ݂ܻܩܻܐ ܚܕ݂ܱܬ݂ܐ ܒ݁ܕ݂ܡܝ ܕܱ݁ܚܠܦ݂ܱܝܟ݁ܘܢ ܡܬ݂ܐܫܕ݂
Luke 22:21 ܒ݁ܪܱܡ ܗܐ ܐܻܝܕ݂ܗ ܕ݁ܡܱܫܠܡܢܝ ܥܱܠ ܦ݁ܬ݂ܘܪܐ
Luke 22:22 ܘܱܒ݂ܪܗ ܕ݁ܐ_ܢܫܐ ܐܙܠ ܐܱܝܟܱ݁ܢܐ ܕ݁ܐܬ݂ܦ݁ܪܫ ܒ݁ܪܱܡ ܘܝ ܠܗܱܘ ܓܱ݁ܒ݂ܪܐ ܕ݁ܒ݂ܻܐܝܕ݂ܗ ܡܫܬ݁ܠܡ
Luke 22:23 ܘܫܱܪܻܝܘ ܕܱ݁ܢܥܱܩܒ݂ܘܢ ܒܱ݁ܝܢܬ݂ܗܘܢ ܕ݁ܡܱܢܘ ܟܱ݁ܝ ܡܢܗܘܢ ܗܱܘ ܕ݁ܗܕ݂ܐ ܥܬ݂ܻܝܕ݂ ܠܡܣܥܱܪ
Luke 22:24 ܗܘܐ ܕ݁ܝܢ ܐܦ݂ ܚܪܝܢܐ ܒܱ݁ܝܢܬ݂ܗܘܢ ܕ݁ܡܱܢ ܐܻܝܬ݂ ܒ݁ܗܘܢ ܕ݁ܪܱܒ݁
Luke 22:25 ܗܘ ܕ݁ܝܢ ܝܫܘܥ ܐܡܱܪ ܠܗܘܢ ܡܱܠܟܱ݁ܝܗܘܢ ܕ݁ܥܱܡ_ܡܐ ܡܪܱܝܗܘܢ ܐܢܘܢ ܘܱܕ݂ܫܱܠܻܝܛܻܝܢ ܥܠܱܝܗܘܢ ܥܒ݂ܕܱ݁ܝ ܛܒ݂ܬ݂ܐ ܡܬ݂ܩܪܝܢ
Luke 22:26 ܐܱܢ_ܬ݁ܘܢ ܕ݁ܝܢ ܠܐ ܗܟ݂ܱܢܐ ܐܠܐ ܐܱܝܢܐ ܕ݁ܪܱܒ݁ ܒ݁ܟ݂ܘܢ ܢܗܘܐ ܐܱܝܟ݂ ܙܥܘܪܐ ܘܱܐܝܢܐ ܕ݁ܪܻܫܐ ܗ_ܘ ܐܱܝܟ݂ ܡܫܱܡܫܢܐ
Luke 22:27 ܡܱܢܘ ܓ݁ܝܪ ܪܱܒ݂ ܗܱܘ ܕܱ݁ܣܡܻܝܟ݂ ܐܱܘ ܗܱܘ ܕܱ݁ܡܫܱܡܫ ܠܐ ܗ_ܘܐ ܗܱܘ ܕܱ݁ܣܡܻܝܟ݂ ܐܢܐ ܕ݁ܝܢ ܐܻܝܬ݂ܱܝ ܒܱ݁ܝܢܬ݂ܟ݂ܘܢ ܐܱܝܟ݂ ܗܱܘ ܕܱ݁ܡܫܱܡܫ
Luke 22:28 ܐܱܢ_ܬ݁ܘܢ ܐܢܘܢ ܕ݁ܝܢ ܕ݁ܟ݂ܱܬܱ݁ܪܬ݁ܘܢ ܠܘܬ݂ܝ ܒ݁ܢܣܝܘܢܱܝ
Luke 22:29 ܘܐܢܐ ܡܫܬܱ݁ܘܕ݁ܐ ܐ_ܢܐ ܠܟ݂ܘܢ ܐܱܝܟ݂ ܕ݁ܐܫܬܱ݁ܘܕܻ݁ܝ ܠܻܝ ܐܒ݂ܝ ܡܱܠܟ݁ܘܬ݂ܐ
Luke 22:30 ܕ݁ܬ݂ܐܟ݂ܠܘܢ ܘܬ݂ܫܬ݁ܘܢ ܥܱܠ ܦ݁ܬ݂ܘܪܐ ܕ݁ܡܱܠܟ݁ܘܬ݂ܐ ܕܻ݁ܝܠܝ ܘܬ݂ܬ݁ܒ݂ܘܢ ܥܱܠ ܟ݁ܘܪܣܱܘܬ݂ܐ ܘܱܬ݁ܕ݂ܘܢܘܢ ܬ݁ܪܥܣܱܪ ܫܱܒ݂ܛܐ ܕܻ݁ܐܝܣܪܝܠ
Luke 22:31 ܘܐܡܱܪ ܝܫܘܥ ܠܫܡܥܘܢ ܫܡܥܘܢ ܗܐ ܣܛܢܐ ܫܐܠ ܕ݁ܢܥܪܘܒ݂ܟ݂ܘܢ ܐܱܝܟ݂ ܕܱ݁ܠܚܛܐ
Luke 22:32 ܘܐܢܐ ܒ݁ܥܻܝܬ݂ ܥܠܱܝܟ݁ ܕ݁ܠܐ ܬ݁ܚܣܱܪ ܗܱܝܡܢܘܬ݂ܟ݂ ܐܦ݂ ܐܱܢ_ܬ݁ ܒܱ݁ܙܒ݂ܱܢ ܐܬ݂ܦܱ݁ܢܝ ܘܫܱܪܱܪ ܐܱܚܱܝܟ݁
Luke 22:33 ܫܡܥܘܢ ܕ݁ܝܢ ܐܡܱܪ ܠܗ ܡܪܝ ܥܱܡܟ݂ ܡܛܱܝܱܒ݂ ܐ_ܢܐ ܘܱܠܒ݂ܝܬ݂ ܐܱܣܻܝܪܐ ܘܱܠܡܱܘܬ݁ܐ
Luke 22:34 ܐܡܱܪ ܠܗ ܝܫܘܥ ܐܡܱܪ ܐ_ܢܐ ܠܟ݂ ܫܡܥܘܢ ܕ݁ܠܐ ܢܩܪܐ ܬܱ݁ܪܢܓ݂ܠܐ ܝܱܘܡܢܐ ܥܕ݂ܱܡܐ ܕܱ݁ܬ݂ܠܬ݂ ܙܱܒ݂ܢܻܝܢ ܬ݁ܟ݂ܦ݁ܘܪ ܕ݁ܠܐ ܝܕ݂ܱܥ ܐܱܢ_ܬ݁ ܠܻܝ
Luke 22:35 ܘܐܡܱܪ ܠܗܘܢ ܟܱ݁ܕ݂ ܫܱܕܱ݁ܪܬ݁ܟ݂ܘܢ ܕ݁ܠܐ ܟܻ݁ܝܣܐ ܘܱܕ݂ܠܐ ܬܱ݁ܪܡܠܐ ܘܱܡܣܢܐ ܠܡܐ ܚܣܱܪ ܠܟ݂ܘܢ ܡܕ݁ܡ ܐܡܪܻܝܢ ܠܗ ܘܠܐ ܡܕ݁ܡ
Luke 22:36 ܐܡܱܪ ܠܗܘܢ ܡܢ ܗܫܐ ܡܱܢ ܕܻ݁ܐܝܬ݂ ܠܗ ܟܻ݁ܝܣܐ ܢܣܱܒ݂ ܘܗܟ݂ܱܢܐ ܐܦ݂ ܬܱ݁ܪܡܠܐ ܘܡܱܢ ܕ݁ܠܱܝܬ݁ ܠܗ ܣܱܝܦ݂ܐ ܢܙܱܒ݁ܢ ܢܱܚܬ݁ܗ ܘܢܙܒ݁ܢ ܠܗ ܣܱܝܦ݂ܐ
Luke 22:37 ܐܡܱܪ ܐ_ܢܐ ܠܟ݂ܘܢ ܓ݁ܝܪ ܕ݁ܐܦ݂ ܗܕ݂ܐ ܕܱ݁ܟ݂ܬ݂ܻܝܒ݂ܐ ܘܠܐ ܕ݁ܬ݂ܬ݂ܡܱܠܐ ܒܻ݁ܝ ܕ݁ܥܱܡ ܥܱܘܠܐ ܐܬ݂ܡܢܐ ܟ݁ܠܗܝܢ ܓ݁ܝܪ ܕܱ݁ܥܠܱܝ ܐܫܬܱ݁ܠܱܡ
Luke 22:38 ܘܗܢܘܢ ܐܡܪܻܝܢ ܠܗ ܡܪܱܢ ܗܐ ܗܪܟ݁ܐ ܐܻܝܬ݂ ܬ݁ܪܝܢ ܣܱܝܦ݂ܻܝܢ ܐܡܱܪ ܠܗܘܢ ܣܦ݂ܩܻܝܢ
Luke 22:39 ܘܱܢܦ݂ܱܩ ܘܐܙܱܠ ܐܱܝܟ݂ ܕܱ݁ܡܥܕ݂ ܗ_ܘܐ ܠܛܘܪܐ ܕ݁ܒ݂ܝܬ݂ ܙܱܝܬ݁ܐ ܘܐܙܱܠܘ ܒ݁ܬ݂ܪܗ ܐܦ݂ ܬܱ݁ܠܡܻܝܕ݂ܱܘܗ_ܝ
Luke 22:40 ܘܟ݂ܱܕ݂ ܡܱܛܻܝ ܠܕ݂ܘܟ݁ܬ݂ܐ ܐܡܱܪ ܠܗܘܢ ܨܱܠܱܘ ܕ݁ܠܐ ܬ݁ܥܠܘܢ ܠܢܣܝܘܢܐ
Luke 22:41 ܘܗܘ ܦ݁ܪܱܩ ܡܢܗܘܢ ܐܱܝܟ݂ ܡܱܫܕ݁ܐ ܟܻ݁ܐܦ݂ܐ ܘܣܡ ܒ݁ܘܪܟܱ݁ܘܗ_ܝ ܘܱܡܨܱܠܐ ܗ_ܘܐ
Luke 22:42 ܘܐܡܱܪ ܐܱܒ݂ܐ ܐܢ ܨܒ݂ܐ ܐܱܢ_ܬ݁ ܢܥܒ݁ܪܱܢܝ ܟ݁ܣܐ ܗܢܐ ܒ݁ܪܱܡ ܠܐ ܨܒ݂ܝܢܝ ܐܠܐ ܕܻ݁ܝܠܟ݂ ܢܗܘܐ
Luke 22:43 ܘܐܬ݂ܚܙܻܝ ܠܗ ܡܱܠܱܐܟ݂ܐ ܡܢ ܫܡܱܝܐ ܕܱ݁ܡܚܱܝܠ ܠܗ
Luke 22:44 ܘܟ݂ܱܕ݂ ܗܘܐ ܒ݁ܕ݂ܚܠܬ݂ܐ ܬ݁ܟ݂ܻܝܒ݂ܐܝܻܬ݂ ܡܨܱܠܐ ܗ_ܘܐ ܘܱܗܘܬ݂ ܕ݁ܘܥܬ݁ܗ ܐܱܝܟ݂ ܫܠܬ݂ܐ ܕܱ݁ܕ݂ܡܐ ܘܱܢܦ݂ܱܠ ܥܱܠ ܐܱܪܥܐ
Luke 22:45 ܘܩܡ ܡܢ ܨܠܘܬ݂ܗ ܘܐܬ݂ܐ ܠܘܬ݂ ܬܱ݁ܠܡܻܝܕ݂ܱܘܗ_ܝ ܘܐܫܟܱ݁ܚ ܐܢܘܢ ܟܱ݁ܕ݂ ܕ݁ܡܟܻ݁ܝܢ ܡܢ ܥܩܬ݂ܐ
Luke 22:46 ܘܐܡܱܪ ܠܗܘܢ ܡܢܐ ܕܱ݁ܡܟܻ݁ܝܢ ܐܢ_ܬ݁ܘܢ ܩܘܡܘ ܨܱܠܱܘ ܕ݁ܠܐ ܬ݁ܥܠܘܢ ܠܢܣܝܘܢܐ
Luke 22:47 ܘܥܱܕ݂ ܗܘ ܡܡܱܠܠ ܗܐ ܟ݁ܢܫܐ ܘܗܱܘ ܕ݁ܡܬ݂ܩܪܐ ܝܻܗܘܕ݂ܐ ܚܱܕ݂ ܡܢ ܬ݁ܪܥܣܱܪ ܐܬ݂ܐ ܩܕ݂ܡܱܝܗܘܢ ܘܱܩܪܒ݂ ܠܘܬ݂ ܝܫܘܥ ܘܢܱܫܩܗ ܗܕ݂ܐ ܓ݁ܝܪ ܐܬ݂ܐ ܝܱܗ_ܒ݂ ܗ_ܘܐ ܠܗܘܢ ܕܱ݁ܐܝܢܐ ܕ݁ܢܫܩ ܐ_ܢܐ ܗܘܝܘ
Luke 22:48 ܐܡܱܪ ܠܗ ܝܫܘܥ ܝܻܗܘܕ݂ܐ ܒ݁ܢܘܫܱܩܬ݁ܐ ܡܱܫܠܡ ܐܱܢ_ܬ݁ ܠܗ ܠܱܒ݂ܪܗ ܕ݁ܐ_ܢܫܐ
Luke 22:49 ܟܱ݁ܕ݂ ܚܙܱܘ ܕ݁ܝܢ ܐܱܝܠܝܢ ܕ݁ܥܱܡܗ ܡܕ݁ܡ ܕܱ݁ܗܘܐ ܐܡܪܻܝܢ ܠܗ ܡܪܱܢ ܢܡܚܐ ܐܢܘܢ ܒ݁ܣܱܝܦ݂ܐ
Luke 22:50 ܘܱܡܚܐ ܚܱܕ݂ ܡܢܗܘܢ ܠܥܱܒ݂ܕ݁ܗ ܕ݁ܪܱܒ݁ ܟ݁ܗܢܐ ܘܢܱܣܒ݁ܗ ܐܕ݂ܢܗ ܕ݁ܝܱܡܻܝܢܐ
Luke 22:51 ܥܢܐ ܕ݁ܝܢ ܝܫܘܥ ܘܐܡܱܪ ܟܱ݁ܕ݁ܘ ܥܕ݂ܱܡܐ ܠܗܕ݂ܐ ܘܱܩܪܒ݂ ܠܐܕ݂ܢܗ ܕ݁ܗܱܘ ܕܱ݁ܒ݂ܠܱܥ ܘܱܐܣܝܗ
Luke 22:52 ܘܐܡܱܪ ܝܫܘܥ ܠܗܢܘܢ ܕ݁ܐܬ݂ܱܘ ܥܠܱܘܗ_ܝ ܪܱܒܱ݁ܝ ܟ݁ܗܢܐ ܘܩܱܫܻܝܫܐ ܘܪܱܒܱ݁ܝ ܚܱܝܠܐ ܕ݁ܗܱܝܟ݁ܠܐ ܐܱܝܟ݂ ܕ݁ܥܱܠ ܠܣܛܝܐ ܢܦ݂ܱܩܬ݁ܘܢ ܥܠܱܝ ܒ݁ܣܱܝܦ݂ܐ ܘܱܒ݂ܚܘܛܪܐ ܕ݁ܬ݂ܐܚܕ݁ܘܢܢܝ
Luke 22:53 ܟ݁ܠܝܘܡ ܥܱܡܟ݂ܘܢ ܗ_ܘܻܝܬ݂ ܒ݁ܗܱܝܟ݁ܠܐ ܘܠܐ ܐܱܘܫܛܬ݁ܘܢ ܥܠܱܝ ܐܻܝܕ݂ܱܝܐ ܐܠܐ ܗܕ݂ܐ ܗ_ܝ ܫܥܱܬ݂ܟ݂ܘܢ ܘܫܘܠܛܢܐ ܕ݁ܚܫܘܟ݂ܐ
Luke 22:54 ܘܐܚܱܕ݂ܘ ܐܱܝܬ݁ܝܘܗ_ܝ ܠܒ݂ܱܝܬ݁ܗ ܕ݁ܪܱܒ݁ ܟ݁ܗܢܐ ܘܫܡܥܘܢ ܐܬ݂ܐ ܗ_ܘܐ ܒ݁ܬ݂ܪܗ ܡܢ ܪܘܚܩܐ
Luke 22:55 ܐܱܘܚܕ݂ܘ ܕ݁ܝܢ ܢܘܪܐ ܡܨܥܱܬ݂ ܕ݁ܪܬ݁ܐ ܘܝܬ݂ܒܻ݁ܝܢ ܗ_ܘܱܘ ܚܕ݂ܪܝܗ ܘܝܬ݂ܒ݂ ܗ_ܘܐ ܐܦ݂ ܗܘ ܫܡܥܘܢ ܒܱ݁ܝܢܬ݂ܗܘܢ
Luke 22:56 ܘܱܚܙܬ݂ܗ ܥܠܱܝܡܬ݂ܐ ܚܕ݂ܐ ܕ݁ܝܬ݂ܒ݂ ܠܘܬ݂ ܢܘܪܐ ܘܚܪܱܬ݂ ܒ݁ܗ ܘܐܡܪܐ ܐܦ݂ ܗܢܐ ܥܱܡܗ ܗܘܐ
Luke 22:57 ܗܘ ܕ݁ܝܢ ܟ݁ܦ݂ܱܪ ܘܐܡܱܪ ܐܱܢ_ܬ݁ܬ݂ܐ ܠܐ ܝܕ݂ܱܥ ܐ_ܢܐ ܠܗ
Luke 22:58 ܘܒ݂ܬ݂ܱܪ ܩܱܠܻܝܠ ܚܙܝܗ_ܝ ܐ_ܚܪܻܢܐ ܘܐܡܱܪ ܠܗ ܐܦ݂ ܐܱܢ_ܬ݁ ܡܢܗܘܢ ܐܱܢ_ܬ݁ ܟܻ݁ܐܦ݂ܐ ܕ݁ܝܢ ܐܡܱܪ ܠܐ ܗܘܻܝܬ݂
Luke 22:59 ܘܒ݂ܬ݂ܱܪ ܫܥܐ ܚܕ݂ܐ ܐ_ܚܪܻܢܐ ܡܬ݂ܚܪܐ ܗ_ܘܐ ܘܐܡܱܪ ܫܱܪܻܝܪܐܝܻܬ݂ ܐܦ݂ ܗܢܐ ܥܱܡܗ ܗ_ܘܐ ܐܦ݂ ܓ݁ܠܻܝܠܝܐ ܗ_ܘ ܓ݁ܝܪ
Luke 22:60 ܐܡܱܪ ܟܻ݁ܐܦ݂ܐ ܓܱ݁ܒ݂ܪܐ ܠܐ ܝܕ݂ܱܥ ܐ_ܢܐ ܡܢܐ ܐܡܱܪ ܐܱܢ_ܬ݁ ܘܡܚܕ݂ܐ ܟܱ݁ܕ݂ ܗܘ ܡܡܱܠܠ ܩܪܐ ܬܱ݁ܪܢܓ݂ܠܐ
Luke 22:61 ܘܐܬ݂ܦ݁ܢܻܝ ܝܫܘܥ ܘܚܪ ܒ݁ܟ݂ܻܐܦ݂ܐ ܘܐܬ݁ܕ݁ܟ݂ܱܪ ܫܡܥܘܢ ܡܠܬ݂ܗ ܕ݁ܡܪܱܢ ܕ݁ܐܡܱܪ ܗ_ܘܐ ܠܗ ܕܱ݁ܩܕ݂ܡ ܕ݁ܢܩܪܐ ܬܱ݁ܪܢܓ݂ܠܐ ܬ݁ܟ݂ܦ݁ܘܪ ܒܻ݁ܝ ܬ݁ܠܬ݂ ܙܱܒ݂ܢܻܝܢ
Luke 22:62 ܘܱܢܦ݂ܱܩ ܠܒ݂ܱܪ ܫܡܥܘܢ ܒ݁ܟ݂ܐ ܡܱܪܻܝܪܐܝܻܬ݂
Luke 22:63 ܘܓ݂ܱܒ݂ܪܐ ܕܱ݁ܐܚܻܝܕ݂ܻܝܢ ܗܘܱܘ ܠܝܫܘܥ ܡܒ݂ܱܙܚܻܝܢ ܗ_ܘܱܘ ܒ݁ܗ ܘܱܡܚܱܦ݁ܝܢ ܗ_ܘܱܘ ܠܗ
Luke 22:64 ܘܡܚܝܢ ܗ_ܘܱܘ ܠܗ ܥܱܠ ܐܱܦܱ݁ܘܗ_ܝ ܘܐܡܪܻܝܢ ܐܬ݂ܢܱܒ݁ܐ ܡܱܢܘ ܡܚܟ݂
Luke 22:65 ܘܱܐ_ܚܪܢܝܬ݂ܐ ܣܱܓܻ݁ܝܐܬ݂ܐ ܡܓ݂ܱܕ݁ܦ݂ܻܝܢ ܗ_ܘܱܘ ܘܐܡܪܻܝܢ ܥܠܱܘܗ_ܝ
Luke 22:66 ܘܟ݂ܱܕ݂ ܢܓ݂ܗܱܬ݂ ܐܬ݂ܟܱ݁ܢܱܫܘ ܩܱܫܻܝܫܐ ܘܪܱܒܱ݁ܝ ܟ݁ܗܢܐ ܘܣܦ݂ܪܐ ܘܱܐܣܩܘܗ_ܝ ܠܒ݂ܝܬ݂ ܟ݁ܢܘܫܬ݁ܗܘܢ
Luke 22:67 ܘܐܡܪܻܝܢ ܠܗ ܐܢ ܐܱܢ_ܬ݁ ܗ_ܘ ܡܫܻܝܚܐ ܐܡܱܪ ܠܱܢ ܐܡܱܪ ܠܗܘܢ ܐܢ ܐܻܡܱܪ ܠܟ݂ܘܢ ܠܐ ܬ݁ܗܱܝܡܢܘܢܢܝ
Luke 22:68 ܘܐܢ ܐܫܱܐܠܟ݂ܘܢ ܠܐ ܡܦ݂ܱܢܝܢ ܐܢ_ܬ݁ܘܢ ܠܻܝ ܦ݁ܬ݂ܓ݂ܡܐ ܐܱܘ ܫܪܝܢ ܐܢ_ܬ݁ܘܢ ܠܻܝ
Luke 22:69 ܡܢ ܗܫܐ ܢܗܘܐ ܒ݁ܪܗ ܕ݁ܐ_ܢܫܐ ܝܬ݂ܒ݂ ܡܢ ܝܱܡܻܝܢܐ ܕ݁ܚܱܝܠܐ ܕܱ݁ܐܠܗܐ
Luke 22:70 ܐܡܪܻܝܢ ܕ݁ܝܢ ܟ݁ܠܗܘܢ ܐܱܢ_ܬ݁ ܗ_ܘ ܗܟ݂ܻܝܠ ܒ݁ܪܗ ܕܱ݁ܐܠܗܐ ܐܡܱܪ ܠܗܘܢ ܝܫܘܥ ܐܱܢ_ܬ݁ܘܢ ܐܡܪܻܝܢ ܐܢ_ܬ݁ܘܢ ܕ݁ܐܢܐ ܐ_ܢܐ
Luke 22:71 ܐܡܪܻܝܢ ܡܢܐ ܬ݁ܘܒ݂ ܡܬ݂ܒ݁ܥܝܢ ܠܱܢ ܣܗܕ݁ܐ ܚܢܱܢ ܓ݁ܝܪ ܫܡܱܥܢ ܡܢ ܦ݁ܘܡܗ
Luke 23:1 ܘܩܡܘ ܟ݁ܠܗ ܟ݁ܢܫܗܘܢ ܘܱܐܝܬ݁ܝܘܗ_ܝ ܠܘܬ݂ ܦܻ݁ܝܠܱܛܘܣ
Luke 23:2 ܘܫܱܪܻܝܘ ܐܟ݂ܠܻܝܢ ܩܱܪܨܱܘܗ_ܝ ܘܐܡܪܻܝܢ ܠܗܢܐ ܐܫܟܱ݁ܚܢ ܕ݁ܡܱܛܥܐ ܥܱܡܱܢ ܘܟ݂ܠܐ ܕܱ݁ܟ݂ܣܦ݂ ܪܻܫܐ ܠܩܣܱܪ ܠܐ ܢܬ݁ܠ ܘܐܡܱܪ ܥܱܠ ܢܱܦ݂ܫܗ ܕ݁ܡܱܠܟ݁ܐ ܗ_ܘ ܡܫܻܝܚܐ
Luke 23:3 ܦܻ݁ܝܠܱܛܘܣ ܕ݁ܝܢ ܫܱܐܠܗ ܘܐܡܱܪ ܠܗ ܐܱܢ_ܬ݁ ܗ_ܘ ܡܱܠܟ݁ܐ ܕܻ݁ܝܗܘܕ݂ܝܐ ܐܡܱܪ ܠܗ ܐܱܢ_ܬ݁ ܐܡܱܪܬ݁
Luke 23:4 ܘܐܡܱܪ ܦܻ݁ܝܠܱܛܘܣ ܠܪܱܒܱ݁ܝ ܟ݁ܗܢܐ ܘܱܠܟ݂ܢܫܐ ܐܢܐ ܡܕ݁ܡ ܥܠܬ݂ܐ ܠܐ ܡܫܟܱ݁ܚ ܐ_ܢܐ ܥܱܠ ܓܱ݁ܒ݂ܪܐ ܗܢܐ
Luke 23:5 ܗܢܘܢ ܕ݁ܝܢ ܡܱܙܥܩܻܝܢ ܗ_ܘܱܘ ܘܐܡܪܻܝܢ ܕ݁ܫܱܓ݂ܫܗ ܠܥܱܡܱܢ ܟܱ݁ܕ݂ ܡܱܠܦ݂ ܒ݁ܟ݂ܠܗ ܝܻܗܘܕ݂ ܘܫܱܪܻܝ ܡܢ ܓ݁ܠܻܝܠܐ ܘܱܥܕ݂ܱܡܐ ܠܗܪܟ݁ܐ
Luke 23:6 ܦܻ݁ܝܠܱܛܘܣ ܕ݁ܝܢ ܟܱ݁ܕ݂ ܫܡܱܥ ܫܡܐ ܕܱ݁ܓ݂ܠܻܝܠܐ ܫܱܐܠ ܕ݁ܐܢ ܓܱ݁ܒ݂ܪܐ ܗܘ ܓ݁ܠܻܝܠܝܐ
Luke 23:7 ܘܟ݂ܱܕ݂ ܝܻܕ݂ܱܥ ܕ݁ܡܢ ܬ݁ܚܝܬ݂ ܫܘܠܛܢܐ ܗܘ ܕ݁ܗܪܘܕ݂ܣ ܫܱܕ݁ܪܗ ܠܘܬ݂ܗ ܕ݁ܗܪܘܕ݂ܣ ܡܛܠ ܕ݁ܒ݂ܐܘܪܻܫܠܡ ܗ_ܘܐ ܒ݁ܗܢܘܢ ܝܱܘܡܬ݂ܐ
Luke 23:8 ܗܪܘܕ݂ܣ ܕ݁ܝܢ ܟܱ݁ܕ݂ ܚܙܝܗ_ܝ ܠܝܫܘܥ ܚܕ݂ܻܝ ܛܒ݂ ܨܒ݂ܐ ܗ_ܘܐ ܓ݁ܝܪ ܠܡܚܙܝܗ ܡܢ ܙܱܒ݂ܢܐ ܣܱܓܻ݁ܝܐܐ ܡܛܠ ܕ݁ܫܡܱܥ ܗ_ܘܐ ܥܠܱܘܗ_ܝ ܣܱܓܻ݁ܝܐܬ݂ܐ ܘܡܱܣܒܱ݁ܪ ܗ_ܘܐ ܕ݁ܡܕ݁ܡ ܐܬ݂ܐ ܢܚܙܐ ܡܢܗ
Luke 23:9 ܘܡܠܐ ܣܱܓܻ݁ܝܐܬ݂ܐ ܡܫܱܐܠ ܗ_ܘܐ ܠܗ ܝܫܘܥ ܕ݁ܝܢ ܡܕ݁ܡ ܦ݁ܬ݂ܓ݂ܡܐ ܠܐ ܐܱܬ݂ܻܝܒ݂ܗ
Luke 23:10 ܩܝܡܻܝܢ ܗ_ܘܱܘ ܕ݁ܝܢ ܪܱܒܱ݁ܝ ܟ݁ܗܢܐ ܘܣܦ݂ܪܐ ܘܥܱܙܻܝܙܐܝܻܬ݂ ܐܟ݂ܠܻܝܢ ܗ_ܘܱܘ ܩܱܪܨܱܘܗ_ܝ
Luke 23:11 ܗܪܘܕ݂ܣ ܕ݁ܝܢ ܫܛܗ ܗܘ ܘܦ݂ܠܚܱܘܗ_ܝ ܘܟ݂ܱܕ݂ ܡܒ݂ܱܙܱܚ ܐܱܠܒ݁ܫܗ ܢܱܚܬ݁ܐ ܕܱ݁ܙܚܘܪܻܝܬ݂ܐ ܘܫܱܕ݁ܪܗ ܠܘܬ݂ ܦܻ݁ܝܠܱܛܘܣ
Luke 23:12 ܘܱܒ݂ܗܱܘ ܝܱܘܡܐ ܗܘܱܘ ܪܚܡܐ ܦܻ݁ܝܠܱܛܘܣ ܘܗܪܘܕ݂ܣ ܥܱܡ ܚܕ݂ܕ݂ܐ ܒ݁ܥܠܕ݁ܒ݂ܒ݂ܘܬ݂ܐ ܗܘܬ݂ ܓ݁ܝܪ ܡܢ ܩܕ݂ܻܝܡ ܒܱ݁ܝܢܬ݂ܗܘܢ
Luke 23:13 ܩܪܐ ܕ݁ܝܢ ܦܻ݁ܝܠܱܛܘܣ ܠܪܱܒܱ݁ܝ ܟ݁ܗܢܐ ܘܠܱܐܪܟ݂ܘܢܐ ܘܱܠܥܱܡܐ
Luke 23:14 ܘܐܡܱܪ ܠܗܘܢ ܩܱܪܒ݂ܬ݁ܘܢ ܠܻܝ ܓܱ݁ܒ݂ܪܐ ܗܢܐ ܐܱܝܟ݂ ܡܱܗܦ݁ܟ݂ ܥܱܡܟ݂ܘܢ ܘܗܐ ܐܢܐ ܥܱܩܒ݂ܬ݁ܗ ܠܥܻܢܱܝܟ݁ܘܢ ܘܥܠܬ݂ܐ ܡܕ݁ܡ ܠܐ ܐܫܟ݁ܚܬ݂ ܒ݁ܓ݂ܱܒ݂ܪܐ ܗܢܐ ܡܢ ܟ݁ܠ ܕ݁ܡܱܪܫܝܢ ܐܢ_ܬ݁ܘܢ ܒ݁ܗ
Luke 23:15 ܐܠܐ ܐܦ݂ܠܐ ܗܪܘܕ݂ܣ ܫܱܕܱ݁ܪܬ݁ܗ ܓ݁ܝܪ ܠܘܬ݂ܗ ܘܗܐ ܠܐ ܡܕ݁ܡ ܕ݁ܫܘܐ ܠܡܱܘܬ݁ܐ ܣܥܻܝܪ ܠܗ
Luke 23:16 ܐܪܕ݁ܝܘܗ_ܝ ܗܟ݂ܻܝܠ ܘܐܫܒ݁ܩܻܝܘܗ_ܝ
Luke 23:17 ܥܝܕ݂ܐ ܓ݁ܝܪ ܐܻܝܬ݂ ܗ_ܘܐ ܕ݁ܢܫܪܐ ܠܗܘܢ ܚܱܕ݂ ܒ݁ܥܱܕ݂ܥܻܕ݂ܐ
Luke 23:18 ܩܥܱܘ ܕ݁ܝܢ ܟ݁ܠܗ ܟ݁ܢܫܐ ܘܐܡܪܻܝܢ ܫܩܘܠܝܗ_ܝ ܠܗܢܐ ܘܱܫܪܻܝ ܠܱܢ ܠܒ݂ܱܪ-ܐܱܒܱ݁ܐ
Luke 23:19 ܗܱܘ ܐܱܝܢܐ ܕ݁ܡܛܠ ܐܣܛܱܣܻܝܣ ܕܱ݁ܗܘܬ݂ ܒܱ݁ܡܕ݂ܻܝܢ_ܬ݁ܐ ܘܩܛܠܐ ܪܡܐ ܗ_ܘܐ ܒ݁ܝܬ݂ ܐܱܣܻܝܪܐ
Luke 23:20 ܬ݁ܘܒ݂ ܕ݁ܝܢ ܡܱܠܠ ܥܱܡܗܘܢ ܦܻ݁ܝܠܱܛܘܣ ܟܱ݁ܕ݂ ܨܒ݂ܐ ܕ݁ܢܫܪܐ ܠܝܫܘܥ
Luke 23:21 ܗܢܘܢ ܕ݁ܝܢ ܩܥܝܢ ܗ_ܘܱܘ ܘܐܡܪܻܝܢ ܙܩܘܦ݂ܝܗ_ܝ ܙܩܘܦ݂ܝܗ_ܝ
Luke 23:22 ܗܘ ܕ݁ܝܢ ܕܱ݁ܬ݂ܠܬ݂ ܙܱܒ݂ܢܻܝܢ ܐܡܱܪ ܠܗܘܢ ܡܢܐ ܓ݁ܝܪ ܕ݁ܒ݂ܻܝܫ ܥܒ݂ܱܕ݂ ܗܢܐ ܡܕ݁ܡ ܥܠܬ݂ܐ ܕ݁ܫܘܝܐ ܠܡܱܘܬ݁ܐ ܠܐ ܐܫܟ݁ܚܬ݂ ܒ݁ܗ ܐܪܕ݁ܝܘܗ_ܝ ܗܟ݂ܻܝܠ ܘܐܫܒ݁ܩܻܝܘܗ_ܝ
Luke 23:23 ܗܢܘܢ ܕ݁ܝܢ ܬ݁ܟ݂ܒܻ݁ܝܢ ܗ_ܘܱܘ ܒ݁ܩܠܐ ܪܡܐ ܘܫܐܠܻܝܢ ܗ_ܘܱܘ ܠܗ ܕ݁ܢܙܩܦ݂ܘܢܝܗ_ܝ ܘܱܥܫܢ ܗ_ܘܐ ܩܠܗܘܢ ܕܻ݁ܝܠܗܘܢ ܘܱܕ݂ܪܱܒܱ݁ܝ ܟ݁ܗܢܐ
Luke 23:24 ܦܻ݁ܝܠܱܛܘܣ ܕ݁ܝܢ ܦ݁ܩܱܕ݂ ܕ݁ܬ݂ܗܘܐ ܫܐܠܱܬ݂ܗܘܢ
Luke 23:25 ܘܱܫܪܐ ܠܗܘܢ ܠܗܱܘ ܕ݁ܡܛܠ ܐܣܛܱܣܻܝܣ ܘܩܛܠܐ ܪܡܐ ܗ_ܘܐ ܒ݁ܝܬ݂ ܐܱܣܻܝܪܐ ܗܱܘ ܕܱ݁ܫܐܠܘ ܠܝܫܘܥ ܕ݁ܝܢ ܐܱܫܠܡ ܠܨܒ݂ܝܢܗܘܢ
Luke 23:26 ܘܟ݂ܱܕ݂ ܡܱܘܒ݁ܠܻܝܢ ܠܗ ܐܚܱܕ݂ܘ ܠܫܡܥܘܢ ܩܘܪܻܝܢܝܐ ܕ݁ܐܬ݂ܐ ܡܢ ܩܪܻܝܬ݂ܐ ܘܣܡܘ ܥܠܱܘܗ_ܝ ܙܩܻܝܦ݂ܐ ܕ݁ܢܛܥܱܢ ܒ݁ܬ݂ܪܗ ܕ݁ܝܫܘܥ
Luke 23:27 ܘܐܬ݂ܐ ܗ_ܘܐ ܒ݁ܬ݂ܪܗ ܣܘܓ݂ܐܐ ܕ݁ܥܱܡܐ ܘܢܫܐ ܐܱܝܠܝܢ ܕ݁ܡܱܪܩܕ݂ܢ ܗ_ܘܱܝ ܘܐܠܝܢ ܥܠܱܘܗ_ܝ
Luke 23:28 ܘܐܬ݂ܦ݁ܢܻܝ ܝܫܘܥ ܠܘܬ݂ܗܝܢ ܘܐܡܱܪ ܒ݁ܢܬ݂ ܐܘܪܻܫܠܡ ܠܐ ܬ݁ܒ݂ܟ݁ܝܢ ܥܠܱܝ ܒ݁ܪܱܡ ܥܱܠ ܢܱܦ݂ܫܟ݂ܝܢ ܒ݁ܟ݂ܝܝܢ ܘܥܱܠ ܒ݁ܢܱܝܟ݁ܝܢ
Luke 23:29 ܕ݁ܗܐ ܐܬ݂ܝܢ ܝܱܘܡܬ݂ܐ ܕܱ݁ܒ݂ܗܘܢ ܢܻܐܡܪܘܢ ܛܘܒ݂ܱܝܗܝܢ ܠܥܱܩܪܬ݂ܐ ܘܱܠܟ݂ܱܪܣܬ݂ܐ ܕ݁ܠܐ ܝܻܠܕ݂ ܘܠܱܬ݁ܕ݂ܱܝܐ ܕ݁ܠܐ ܐܱܝܢܩܘ
Luke 23:30 ܗܝܕ݁ܝܢ ܬ݁ܫܱܪܘܢ ܠܡܻܐܡܱܪ ܠܛܘܪܐ ܕ݁ܦ݂ܠܘ ܥܠܱܝܢ ܘܱܠܪܡܬ݂ܐ ܕ݁ܟ݂ܱܣܝܢܢ
Luke 23:31 ܕ݁ܐܢ ܒ݁ܩܱܝܣܐ ܪܱܛܻܝܒ݂ܐ ܗܠܝܢ ܥܒ݂ܕܻ݁ܝܢ ܒ݁ܝܱܒܻ݁ܝܫܐ ܡܢܐ ܢܗܘܐ
Luke 23:32 ܘܐܬ݂ܝܢ ܗ_ܘܱܘ ܥܱܡܗ ܬ݁ܪܝܢ ܐ_ܚܪܢܻܝܢ ܥܒ݂ܕܱ݁ܝ ܒܻ݁ܝܫܬ݂ܐ ܕ݁ܢܬ݂ܩܱܛܠܘܢ
Luke 23:33 ܘܟ݂ܱܕ݂ ܐܬ݂ܱܘ ܠܕ݂ܘܟ݁ܬ݂ܐ ܚܕ݂ܐ ܕ݁ܡܬ݂ܩܱܪܝܐ ܩܱܪܩܱܦ݂ܬ݂ܐ ܙܱܩܦ݁ܘܗ_ܝ ܬܱ݁ܡܢ ܘܱܠܗܢܘܢ ܥܒ݂ܕܱ݁ܝ ܒܻ݁ܝܫܬ݂ܐ ܚܱܕ݂ ܡܢ ܝܱܡܻܝܢܗ ܘܚܱܕ݂ ܡܢ ܣܡܠܗ
Luke 23:34 ܗܘ ܕ݁ܝܢ ܝܫܘܥ ܐܡܱܪ ܗ_ܘܐ ܐܱܒ݂ܐ ܫܒ݂ܘܩ ܠܗܘܢ ܠܐ ܓ݁ܝܪ ܝܕ݂ܥܻܝܢ ܡܢܐ ܥܒ݂ܕܻ݁ܝܢ ܘܦ݂ܱܠܓ݂ܘ ܢܱܚܬܱ݁ܘܗ_ܝ ܘܱܐܪܡܻܝܘ ܥܠܱܝܗܘܢ ܦ݁ܣܐ
Luke 23:35 ܩܐܡ ܗ_ܘܐ ܕ݁ܝܢ ܥܱܡܐ ܘܚܙܐ ܘܱܡܡܱܝܩܻܝܢ ܗ_ܘܱܘ ܒ݁ܗ ܐܦ݂ ܐܱܪܟ݂ܘܢܐ ܘܐܡܪܻܝܢ ܠܱܐ_ܚܪܢܐ ܐܱܚܻܝ ܢܱܚܐ ܢܱܦ݂ܫܗ ܐܢ ܗܘܝܘ ܡܫܻܝܚܐ ܓܱ݁ܒ݂ܝܗ ܕܱ݁ܐܠܗܐ
Luke 23:36 ܘܱܡܒ݂ܱܙܚܻܝܢ ܗ_ܘܱܘ ܒ݁ܗ ܐܦ݂ ܐܣܛܪܱܛܻܝܘܛܐ ܟܱ݁ܕ݂ ܩܪܒܻ݁ܝܢ ܠܘܬ݂ܗ ܘܱܡܩܱܪܒ݂ܻܝܢ ܠܗ ܚܱܠܐ
Luke 23:37 ܘܐܡܪܻܝܢ ܠܗ ܐܢ ܐܱܢ_ܬ݁ ܗ_ܘ ܡܱܠܟ݁ܐ ܕܻ݁ܝܗܘܕ݂ܝܐ ܐܱܚܐ ܢܱܦ݂ܫܟ݂
Luke 23:38 ܐܻܝܬ݂ ܗ_ܘܐ ܕ݁ܝܢ ܐܦ݂ ܟ݁ܬ݂ܒ݂ܐ ܕܱ݁ܟ݂ܬ݂ܻܝܒ݂ ܠܥܠ ܡܢܗ ܝܱܘܢܐܝܻܬ݂ ܘܱܪܗ_ܘܡܐܝܻܬ݂ ܘܥܒ݂ܪܐܝܻܬ݂ ܗܢܱܘ ܡܱܠܟ݁ܐ ܕܻ݁ܝܗܘܕ݂ܝܐ
Luke 23:39 ܚܱܕ݂ ܕ݁ܝܢ ܡܢ ܗܢܘܢ ܥܒ݂ܕܱ݁ܝ ܒܻ݁ܝܫܬ݂ܐ ܕܱ݁ܨܠܻܝܒ݂ܻܝܢ ܗ_ܘܱܘ ܥܱܡܗ ܡܓ݂ܱܕ݁ܦ݂ ܗ_ܘܐ ܥܠܱܘܗ_ܝ ܘܐܡܱܪ ܐܢ ܐܱܢ_ܬ݁ ܗ_ܘ ܡܫܻܝܚܐ ܦܱ݁ܨܐ ܢܱܦ݂ܫܟ݂ ܘܦ݂ܱܨܐ ܐܦ݂ ܠܱܢ
Luke 23:40 ܘܱܟ݂ܐܐ ܒ݁ܗ ܚܱܒ݂ܪܗ ܘܐܡܱܪ ܠܗ ܐܦ݂ ܠܐ ܡܢ ܐܱܠܗܐ ܕ݁ܚܠ ܐܱܢ_ܬ݁ ܕ݁ܐܦ݂ ܐܱܢ_ܬ݁ ܒ݁ܗ ܐܱܢ_ܬ݁ ܒ݁ܕ݂ܻܝܢܐ
Luke 23:41 ܘܱܚܢܱܢ ܟܻ݁ܐܢܐܝܻܬ݂ ܐܱܝܟ݂ ܕ݁ܫܘܝܢ ܗ_ܘܱܝܢ ܓ݁ܝܪ ܘܱܐܝܟ݂ ܕܱ݁ܥܒ݂ܱܕ݂ܢ ܐܬ݂ܦ݁ܪܱܥܢ ܗܢܐ ܕ݁ܝܢ ܡܕ݁ܡ ܕܱ݁ܣܢܐ ܠܐ ܥܒ݂ܻܝܕ݂ ܠܗ
Luke 23:42 ܘܐܡܱܪ ܠܝܫܘܥ ܐܬ݁ܕܱ݁ܟ݂ܪܱܝܢܝ ܡܪܝ ܡܐ ܕ݁ܐܬ݂ܐ ܐܱܢ_ܬ݁ ܒ݁ܡܱܠܟ݁ܘܬ݂ܟ݂
Luke 23:43 ܐܡܱܪ ܠܗ ܝܫܘܥ ܐܱܡܻܝܢ ܐܡܱܪ ܐ_ܢܐ ܠܟ݂ ܕ݁ܝܱܘܡܢܐ ܥܱܡܝ ܬ݁ܗܘܐ ܒ݁ܦ݂ܱܪܕܱ݁ܝܣܐ
Luke 23:44 ܐܻܝܬ݂ ܗ_ܘܱܝ ܕ݁ܝܢ ܐܱܝܟ݂ ܫܥܐ ܫܬ݂ ܘܱܗܘܐ ܚܫܘܟ݂ܐ ܥܱܠ ܟ݁ܠܗ ܐܱܪܥܐ ܥܕ݂ܱܡܐ ܠܱܬ݂ܫܱܥ ܫܥܻܝܢ
Luke 23:45 ܘܫܡܫܐ ܚܫܟ݂ ܘܐܨܛܪܻܝ ܐܱܦܱ݁ܝ ܬܱ݁ܪܥܐ ܕ݁ܗܱܝܟ݁ܠܐ ܡܢ ܡܨܱܥܬ݂ܗ
Luke 23:46 ܘܱܩܥܐ ܝܫܘܥ ܒ݁ܩܠܐ ܪܡܐ ܘܐܡܱܪ ܐܒ݂ܝ ܒܻ݁ܐܝܕ݂ܱܝܟ݁ ܣܐܡ ܐ_ܢܐ ܪܘܚܝ ܗܕ݂ܐ ܐܡܱܪ ܘܱܫܠܡ
Luke 23:47 ܟܱ݁ܕ݂ ܚܙܐ ܕ݁ܝܢ ܩܢܛܪܘܢܐ ܡܕ݁ܡ ܕܱ݁ܗܘܐ ܫܱܒܱ݁ܚ ܠܱܐܠܗܐ ܘܐܡܱܪ ܫܱܪܻܝܪܐܝܻܬ݂ ܗܢܐ ܓܱ݁ܒ݂ܪܐ ܙܱܕܻ݁ܝܩܐ ܗ_ܘܐ
Luke 23:48 ܘܟ݂ܠܗܘܢ ܟ݁ܢܫܐ ܐܱܝܠܝܢ ܕܱ݁ܟ݂ܢܻܝܫܻܝܢ ܗ_ܘܱܘ ܠܱܚܙܬ݂ܐ ܗܕ݂ܐ ܟܱ݁ܕ݂ ܚܙܱܘ ܡܕ݁ܡ ܕܱ݁ܗܘܐ ܗܦ݂ܱܟ݂ܘ ܟܱ݁ܕ݂ ܛܪܦܻ݁ܝܢ ܥܱܠ ܚܱܕ݂ܻܝܗܘܢ
Luke 23:49 ܘܩܝܡܻܝܢ ܗ_ܘܱܘ ܡܢ ܪܘܚܩܐ ܟ݁ܠܗܘܢ ܝܕ݂ܘܥܱܘܗ_ܝ ܕ݁ܝܫܘܥ ܘܢܫܐ ܐܱܝܠܝܢ ܕ݁ܐܬ݂ܱܝ ܗ_ܘܱܝ ܥܱܡܗ ܡܢ ܓ݁ܠܻܝܠܐ ܘܚܙܝܢ ܗ_ܘܱܘ ܗܠܝܢ
Luke 23:50 ܓܱ݁ܒ݂ܪܐ ܕ݁ܝܢ ܚܱܕ݂ ܕܱ݁ܫܡܗ ܝܱܘܣܦ݂ ܒ݁ܘܠܘܛܻܐ ܡܢ ܪܡܬ݂ܐ ܡܕ݂ܻܝܢ_ܬ݁ܐ ܕܻ݁ܝܗܘܕ݂ ܓܱ݁ܒ݂ܪܐ ܗܘܐ ܛܒ݂ܐ ܘܙܱܕܻ݁ܝܩܐ
Luke 23:51 ܗܢܐ ܠܐ ܫܠܡ ܗ_ܘܐ ܠܨܒ݂ܝܢܗܘܢ ܘܱܠܣܘܥܪܢܗܘܢ ܘܱܡܣܱܟ݁ܐ ܗ_ܘܐ ܠܡܱܠܟ݁ܘܬ݂ܐ ܕܱ݁ܐܠܗܐ
Luke 23:52 ܗܢܐ ܩܪܒ݂ ܠܘܬ݂ ܦܻ݁ܝܠܱܛܘܣ ܘܱܫܐܠ ܦܱ݁ܓ݂ܪܗ ܕ݁ܝܫܘܥ
Luke 23:53 ܘܱܐܚܬ݂ܗ ܘܟ݂ܱܪܟ݂ܗ ܒܱ݁ܚܝܨܐ ܕ݁ܟ݂ܬ݁ܢܐ ܘܣܡܗ ܒ݁ܒ݂ܝܬ݂ ܩܒ݂ܘܪܐ ܢܩܻܝܪܐ ܗܱܘ ܕ݁ܠܐ ܐ_ܢܫ ܥܕ݂ܱܟܻ݁ܝܠ ܐܬ݁ܬ݁ܣܻܝܡ ܗ_ܘܐ ܒ݁ܗ
Luke 23:54 ܘܝܱܘܡܐ ܥܪܘܒ݂ܬ݁ܐ ܗ_ܘܬ݂ ܘܫܱܒ݁ܬ݂ܐ ܢܓ݂ܗܐ ܗ_ܘܬ݂
Luke 23:55 ܩܱܪܻܝܒ݂ܢ ܗ_ܘܱܝ ܕ݁ܝܢ ܢܫܐ ܗܠܝܢ ܕ݁ܐܬ݂ܱܝ ܥܱܡܗ ܡܢ ܓ݁ܠܻܝܠܐ ܘܱܚܙܱܝܝܗ_ܝ ܠܩܱܒ݂ܪܐ ܘܱܐܝܟܱ݁ܢܐ ܐܬ݁ܬ݁ܣܻܝܡ ܦܱ݁ܓ݂ܪܗ
Luke 23:56 ܘܱܗܦ݂ܱܟ݂ ܛܱܝܒ݂ ܗܪܘܡܐ ܘܒ݂ܣܡܐ ܘܱܒ݂ܫܱܒ݁ܬ݂ܐ ܫܠܱܝ ܐܱܝܟ݂ ܕܱ݁ܦ݂ܩܻܝܕ݂
Luke 24:1 ܒ݁ܚܱܕ݂ ܒ݁ܫܱܒ݁ܐ ܕ݁ܝܢ ܒ݁ܫܱܦ݂ܪܐ ܥܱܕ݂ ܚܫܘܟ݂ ܐܬ݂ܱܝ ܠܒ݂ܝܬ݂ ܩܒ݂ܘܪܐ ܘܱܐܝܬܻ݁ܝ ܗܪܘܡܐ ܗܠܝܢ ܕ݁ܛܱܝܒ݂ ܗ_ܘܱܝ ܘܻܐܝܬ݂ ܗ_ܘܱܝ ܥܱܡܗܝܢ ܢܫܐ ܐ_ܚܪܢܝܬ݂ܐ
Luke 24:2 ܘܐܫܟܱ݁ܚ ܟܻ݁ܐܦ݂ܐ ܕܱ݁ܡܥܱܓ݁ܠܐ ܡܢ ܒ݁ܝܬ݂ ܩܒ݂ܘܪܐ
Luke 24:3 ܘܥܱܠܝܢ ܘܠܐ ܐܫܟ݁ܚܝܗ_ܝ ܠܦ݂ܱܓ݂ܪܐ ܕ݁ܝܫܘܥ
Luke 24:4 ܘܱܗܘܐ ܕ݁ܟ݂ܱܕ݂ ܗܢܝܢ ܬܱ݁ܡܻܝܗܢ ܥܱܠ ܗܕ݂ܐ ܗܐ ܬ݁ܪܝܢ ܓܱ݁ܒ݂ܪܻܝܢ ܩܡܘ ܠܥܠ ܡܢܗܝܢ ܘܡܱܒ݂ܪܩ ܗ_ܘܐ ܠܒ݂ܘܫܗܘܢ
Luke 24:5 ܘܱܗܘܱܝ ܒ݁ܕ݂ܚܠܬ݂ܐ ܘܱܟ݂ܦ݂ܱܝ ܐܱܦܱ݁ܝܗܝܢ ܒܱ݁ܐܪܥܐ ܘܐܡܪܻܝܢ ܠܗܝܢ ܡܢܐ ܒ݁ܥܝܢ ܐܢ_ܬ݁ܝܢ ܚܱܝܐ ܥܱܡ ܡܻܝܬ݂ܐ
Luke 24:6 ܠܱܝܬܱ݁ܘܗ_ܝ ܬ݁ܢܢ ܩܡ ܠܗ ܥ_ܗܱܕ݂ܝܢ ܕ݁ܡܱܠܠ ܥܱܡܟ݂ܝܢ ܟܱ݁ܕ݂ ܗܘ ܒܱ݁ܓ݂ܠܻܝܠܐ
Luke 24:7 ܘܐܡܱܪ ܗ_ܘܐ ܕܱ݁ܥܬ݂ܻܝܕ݂ ܗ_ܘ ܒ݁ܪܗ ܕ݁ܐ_ܢܫܐ ܕ݁ܢܫܬ݁ܠܡ ܒܻ݁ܐܝܕ݂ܱܝ ܐ_ܢܫܐ ܚܱܛܝܐ ܘܢܨܛܠܒ݂ ܘܠܱܬ݂ܠܬ݂ܐ ܝܱܘܡܻܝܢ ܢܩܘܡ
Luke 24:8 ܘܗܢܝܢ ܐܬ݁ܕ݁ܟ݂ܱܪܝܢ ܠܡܠܱܘܗ_ܝ
Luke 24:9 ܘܱܗܦ݂ܱܟ݂ ܡܢ ܩܱܒ݂ܪܐ ܘܐܡܱܪܝܢ ܗܠܝܢ ܟ݁ܠܗܝܢ ܠܱܚܕ݂ܱܥܣܱܪ ܘܱܠܫܱܪܟ݁ܐ
Luke 24:10 ܐܻܝܬ݂ܱܝܗܝܢ ܗ_ܘܱܝ ܕ݁ܝܢ ܡܱܪܝܱܡ ܡܱܓ݂ܕ݁ܠܝܬ݁ܐ ܘܝܘܚܱܢ ܘܡܱܪܝܱܡ ܐܡܗ ܕ݁ܝܱܥܩܘܒ݂ ܘܫܱܪܟ݁ܐ ܕ݁ܥܱܡܗܝܢ ܗܠܝܢ ܕ݁ܐܡܱܪ ܗ_ܘܱܝ ܠܱܫܠܻܝܚܐ
Luke 24:11 ܘܐܬ݂ܚܙܻܝ ܒ݁ܥܱܝܢܱܝܗܘܢ ܡܠܐ ܗܠܝܢ ܐܱܝܟ݂ ܫܢܝܬ݂ܐ ܘܠܐ ܗܱܝܡܢܘ ܐܢܝܢ
Luke 24:12 ܫܡܥܘܢ ܕ݁ܝܢ ܩܡ ܘܱܪܗܛ ܠܩܱܒ݂ܪܐ ܘܱܐܕ݂ܻܝܩ ܚܙܐ ܟ݁ܬ݁ܢܐ ܕ݁ܣܻܝܡܻܝܢ ܒܱ݁ܠܚܘܕ݂ ܘܐܙܱܠ ܟܱ݁ܕ݂ ܡܬ݁ܕܱ݁ܡܱܪ ܒ݁ܢܱܦ݂ܫܗ ܥܱܠ ܡܕ݁ܡ ܕܱ݁ܗܘܐ
Luke 24:13 ܘܗܐ ܬ݁ܪܝܢ ܡܢܗܘܢ ܒ݁ܗ ܒ݁ܝܱܘܡܐ ܐܙܻܠ_ܝܢ ܗ_ܘܱܘ ܠܱܩܪܻܝܬ݂ܐ ܕܱ݁ܫܡܗ ܥܡܱܐܘܣ ܘܦ݂ܱܪܻܝܩܐ ܡܢ ܐܘܪܻܫܠܡ ܐܣܛܕ݂ܱܘܬ݂ܐ ܫܬܻ݁ܝܢ
Luke 24:14 ܘܗܢܘܢ ܡܡܱܠܠܻܝܢ ܗ_ܘܱܘ ܚܱܕ݂ ܥܱܡ ܚܱܕ݂ ܥܱܠ ܗܠܝܢ ܟ݁ܠܗܝܢ ܕܱ݁ܓ݂ܕ݂ܱܫ
Luke 24:15 ܘܟ݂ܱܕ݂ ܗܢܘܢ ܡܡܱܠܠܻܝܢ ܘܒ݂ܥܝܢ ܚܱܕ݂ ܥܱܡ ܚܱܕ݂ ܐܬ݂ܐ ܗܘ ܝܫܘܥ ܘܡܱܛܻܝ ܐܢܘܢ ܘܱܡܗܱܠܟ݂ ܗ_ܘܐ ܥܱܡܗܘܢ
Luke 24:16 ܘܥܱܝܢܱܝܗܘܢ ܐܱܚܻܝܕ݂ܢ ܗܘܱܝ ܕ݁ܠܐ ܢܣܬܱ݁ܟ݁ܠܘܢܝܗ_ܝ
Luke 24:17 ܘܐܡܱܪ ܠܗܘܢ ܡܢܐ ܐܢܝܢ ܡܠܐ ܗܠܝܢ ܕܱ݁ܡܡܱܠܠܻܝܢ ܐܢ_ܬ݁ܘܢ ܚܱܕ݂ ܥܱܡ ܚܱܕ݂ ܟܱ݁ܕ݂ ܡܗܱܠܟ݂ܻܝܢ ܐܢ_ܬ݁ܘܢ ܘܱܟ݂ܡܻܝܪܻܝܢ ܐܢ_ܬ݁ܘܢ
Luke 24:18 ܥܢܐ ܚܱܕ݂ ܡܢܗܘܢ ܕܱ݁ܫܡܗ ܩܠܝܘܦܱ݁ܐ ܘܐܡܱܪ ܠܗ ܐܱܢ_ܬ݁ ܗ_ܘ ܟܱ݁ܝ ܒܱ݁ܠܚܘܕ݂ܱܝܟ݁ ܢܘܟ݂ܪܝܐ ܡܢ ܐܘܪܻܫܠܡ ܕ݁ܠܐ ܝܕ݂ܱܥ ܐܱܢ_ܬ݁ ܡܕ݁ܡ ܕܱ݁ܗܘܐ ܒ݁ܗ ܒ݁ܗܢܘܢ ܝܱܘܡܬ݂ܐ
Luke 24:19 ܐܡܱܪ ܠܗܘܢ ܡܢܐ ܐܡܪܻܝܢ ܠܗ ܥܱܠ ܝܫܘܥ ܗܱܘ ܕ݁ܡܢ ܢܨܪܱܬ݂ ܓܱ݁ܒ݂ܪܐ ܕܱ݁ܗܘܐ ܢܒ݂ܻܝܐ ܘܚܱܝܠܬ݂ܢ ܗ_ܘܐ ܒ݁ܡܠܬ݂ܐ ܘܒ݂ܱܥܒ݂ܕ݂ܐ ܩܕ݂ܡ ܐܱܠܗܐ ܘܱܩܕ݂ܡ ܟ݁ܘܠܗ ܥܱܡܐ
Luke 24:20 ܘܱܐܫܠܡܘܗ_ܝ ܪܱܒܱ݁ܝ ܟ݁ܗܢܐ ܘܩܱܫܻܝܫܐ ܠܕ݂ܻܝܢܐ ܕ݁ܡܱܘܬ݁ܐ ܘܙܱܩܦ݁ܘܗ_ܝ
Luke 24:21 ܚܢܱܢ ܕ݁ܝܢ ܣܒ݂ܪܻܝܢ ܗ_ܘܱܝܢ ܕ݁ܗܘܝܘ ܥܬ݂ܻܝܕ݂ ܗ_ܘܐ ܕ݁ܢܦ݂ܪܩܻܝܘܗ_ܝ ܠܻܐܝܣܪܝܠ ܘܗܐ ܬ݁ܠܬ݂ܐ ܝܱܘܡܻܝܢ ܗܐ ܡܢ ܕ݁ܗܠܝܢ ܟ݁ܠܗܝܢ ܗܘܱܝ
Luke 24:22 ܐܠܐ ܐܦ݂ ܢܫܐ ܡܢܱܢ ܐܱܬ݂ܡܗܢ ܩܱܕ݁ܡ ܗ_ܘܱܝ ܓ݁ܝܪ ܠܒ݂ܝܬ݂ ܩܒ݂ܘܪܐ
Luke 24:23 ܘܟ݂ܱܕ݂ ܠܐ ܐܫܟܱ݁ܚ ܦܱ݁ܓ݂ܪܗ ܐܬ݂ܱܝ ܐܡܪܢ ܠܱܢ ܕ݁ܡܱܠܱܐܟ݂ܐ ܚܙܱܝܢ ܬܱ݁ܡܢ ܘܐܡܪܻܝܢ ܥܠܱܘܗ_ܝ ܕ݁ܚܱܝ ܗ_ܘ
Luke 24:24 ܘܐܦ݂ ܐ_ܢܫܐ ܡܢܱܢ ܐܙܱܠܘ ܠܒ݂ܝܬ݂ ܩܒ݂ܘܪܐ ܘܐܫܟܱ݁ܚܘ ܗܟ݂ܱܢܐ ܐܱܝܟ݂ ܡܐ ܕ݁ܐܡܱܪ ܢܫܐ ܠܗ ܕ݁ܝܢ ܠܐ ܚܙܱܘ
Luke 24:25 ܗܝܕ݁ܝܢ ܐܡܱܪ ܠܗܘܢ ܝܫܘܥ ܐܘ ܚܱܣܻܝܪܱܝ ܪܥܝܢܐ ܘܝܱܩܻܝܪܱܝ ܠܒ݁ܐ ܠܱܡܗܱܝܡܢܘ ܒ݁ܟ݂ܠܗܝܢ ܐܱܝܠܝܢ ܕ݁ܡܱܠܠܘ ܢܒ݂ܻܝܐ
Luke 24:26 ܠܐ ܗ_ܘܐ ܗܠܝܢ ܥܬ݂ܻܝܕ݂ ܗܘܐ ܕܱ݁ܢܣܱܝܒܱ݁ܪ ܡܫܻܝܚܐ ܘܱܕ݂ܢܥܘܠ ܠܬ݂ܫܒ݁ܘܚܬ݁ܗ
Luke 24:27 ܘܫܱܪܻܝ ܗ_ܘܐ ܡܢ ܡܘܫܐ ܘܡܢ ܟ݁ܠܗܘܢ ܢܒ݂ܻܝܐ ܘܱܡܦ݂ܱܫܩ ܗ_ܘܐ ܠܗܘܢ ܥܱܠ ܢܱܦ݂ܫܗ ܡܢ ܟ݁ܠܗܘܢ ܟ݁ܬ݂ܒ݂ܐ
Luke 24:28 ܘܱܩܪܒ݂ܘ ܗ_ܘܱܘ ܠܱܩܪܻܝܬ݂ܐ ܗܝ ܕ݁ܐܙܻܠ_ܝܢ ܗ_ܘܱܘ ܠܗ ܘܗܘ ܡܱܣܒܱ݁ܪ ܗ_ܘܐ ܠܗܘܢ ܕܱ݁ܐܝܟ݂ ܕܱ݁ܠܕ݂ܘܟ݁ܐ ܪܱܚܻܝܩܐ ܐܙܠ ܗ_ܘܐ
Luke 24:29 ܘܱܐܠܨܘܗ_ܝ ܘܐܡܪܻܝܢ ܠܗ ܦ݁ܘܫ ܠܘܬ݂ܱܢ ܡܛܠ ܕ݁ܝܱܘܡܐ ܗܫܐ ܪܟ݂ܢ ܠܗ ܠܡܚܫܱܟ݂ ܘܥܱܠ ܕܱ݁ܢܩܱܘܐ ܠܘܬ݂ܗܘܢ
Luke 24:30 ܘܱܗܘܐ ܕ݁ܟ݂ܱܕ݂ ܐܣܬ݁ܡܟ݂ ܥܱܡܗܘܢ ܢܣܱܒ݂ ܠܱܚܡܐ ܘܒ݂ܱܪܟ݂ ܘܱܩܨܐ ܘܝܱܗ_ܒ݂ ܠܗܘܢ
Luke 24:31 ܘܡܚܕ݂ܐ ܐܬ݂ܦܱ݁ܬܱ݁ܚ ܥܱܝܢܱܝܗܘܢ ܘܐܫܬܱ݁ܘܕ݁ܥܘܗ_ܝ ܘܗܘ ܐܫܬ݁ܩܠ ܠܗ ܡܢܗܘܢ
Luke 24:32 ܘܐܡܪܻܝܢ ܗ_ܘܱܘ ܚܱܕ݂ ܠܚܱܕ݂ ܠܐ ܗ_ܘܐ ܠܒܱ݁ܢ ܝܱܩܻܝܪ ܗ_ܘܐ ܒ݁ܓ݂ܱܘܱܢ ܟܱ݁ܕ݂ ܡܡܱܠܠ ܥܱܡܱܢ ܒ݁ܐܘܪܚܐ ܘܱܡܦ݂ܱܫܩ ܠܱܢ ܟ݁ܬ݂ܒ݂ܐ
Luke 24:33 ܘܩܡܘ ܒ݁ܗ ܒ݁ܫܥܬ݂ܐ ܘܱܗܦ݂ܱܟ݂ܘ ܠܐܘܪܻܫܠܡ ܘܐܫܟܱ݁ܚܘ ܠܱܚܕ݂ܱܥܣܱܪ ܕܱ݁ܟ݂ܢܻܝܫܻܝܢ ܘܠܱܐܝܠܝܢ ܕ݁ܥܱܡܗܘܢ
Luke 24:34 ܟܱ݁ܕ݂ ܐܡܪܻܝܢ ܕ݁ܫܱܪܻܝܪܐܝܻܬ݂ ܩܡ ܡܪܱܢ ܘܐܬ݂ܚܙܻܝ ܠܫܡܥܘܢ
Luke 24:35 ܘܐܦ݂ ܗܢܘܢ ܐܫܬܱ݁ܥܻܝܘ ܐܱܝܠܝܢ ܕܱ݁ܗܘܱܝ ܒ݁ܐܘܪܚܐ ܘܱܐܝܟܱ݁ܢܐ ܐܬ݂ܻܝܕ݂ܱܥ ܠܗܘܢ ܟܱ݁ܕ݂ ܩܨܐ ܠܱܚܡܐ
Luke 24:36 ܘܟ݂ܱܕ݂ ܗܠܝܢ ܡܡܱܠܠܻܝܢ ܗ_ܘܱܘ ܝܫܘܥ ܩܡ ܒܱ݁ܝܢܬ݂ܗܘܢ ܘܐܡܱܪ ܠܗܘܢ ܫܠܡܐ ܥܱܡܟ݂ܘܢ ܐܢܐ ܐ_ܢܐ ܠܐ ܬ݁ܕ݂ܚܠܘܢ
Luke 24:37 ܘܗܢܘܢ ܐܬ݂ܪܗܒ݂ܘ ܘܱܗܘܱܘ ܒ݁ܕ݂ܚܠܬ݂ܐ ܣܒ݂ܪܻܝܢ ܗ_ܘܱܘ ܓ݁ܝܪ ܕ݁ܪܘܚܐ ܚܙܝܢ
Luke 24:38 ܘܐܡܱܪ ܠܗܘܢ ܝܫܘܥ ܡܢܐ ܡܬ݁ܙܻܝܥܻܝܢ ܐܢ_ܬ݁ܘܢ ܘܡܢܐ ܣܠܩܢ ܡܱܚܫܒ݂ܬ݂ܐ ܥܱܠ ܠܒܱ݁ܘܬ݂ܟ݂ܘܢ
Luke 24:39 ܚܙܱܘ ܐܻܝܕ݂ܱܝ ܘܪܓ݂ܠܱܝ ܕ݁ܐܢܐ ܐ_ܢܐ ܓ݁ܘܫܘܢܢܝ ܘܕ݂ܱܥܘ ܕܱ݁ܠܪܘܚܐ ܒ݁ܣܪܐ ܘܓ݂ܱܪܡܐ ܠܱܝܬ݁ ܠܗ ܐܱܝܟ݂ ܕ݁ܚܙܝܢ ܐܢ_ܬ݁ܘܢ ܕܻ݁ܐܝܬ݂ ܠܻܝ
Luke 24:40 ܘܟ݂ܱܕ݂ ܗܠܝܢ ܐܡܱܪ ܚܱܘܻܝ ܐܢܘܢ ܐܻܝܕ݂ܱܘܗ_ܝ ܘܪܓ݂ܠܱܘܗ_ܝ
Luke 24:41 ܘܟ݂ܱܕ݂ ܥܕ݂ܱܡܐ ܠܗܫܐ ܠܐ ܡܗܱܝܡܢܻܝܢ ܗ_ܘܱܘ ܡܢ ܚܱܕ݂ܘܱܬ݂ܗܘܢ ܘܡܬ݁ܬܱ݁ܡܗܻܝܢ ܗ_ܘܱܘ ܐܡܱܪ ܠܗܘܢ ܐܻܝܬ݂ ܠܟ݂ܘܢ ܬ݁ܢܢ ܡܕ݁ܡ ܠܡܐܟ݂ܱܠ
Luke 24:42 ܗܢܘܢ ܕ݁ܝܢ ܝܱܗ_ܒ݂ܘ ܠܗ ܡܢܬ݂ܐ ܡܢ ܢܘܢܐ ܕ݁ܛܱܘܝܐ ܘܡܢ ܟܱ݁ܟ݁ܪܻܝܬ݂ܐ ܕ݁ܕ݂ܒ݂ܫܐ
Luke 24:43 ܘܱܢܣܱܒ݂ ܐܟ݂ܱܠ ܠܥܻܢܱܝܗܘܢ
Luke 24:44 ܘܐܡܱܪ ܠܗܘܢ ܗܠܝܢ ܐܢܝܢ ܡܠܐ ܕ݁ܡܱܠܠܬ݂ ܥܱܡܟ݂ܘܢ ܟܱ݁ܕ݂ ܠܘܬ݂ܟ݂ܘܢ ܗ_ܘܻܝܬ݂ ܕ݁ܘܠܐ ܗ_ܘ ܕ݁ܢܫܬܱ݁ܠܱܡ ܟ݁ܠ ܡܕ݁ܡ ܕܱ݁ܟ݂ܬ݂ܻܝܒ݂ ܒ݁ܢܡܘܣܐ ܕ݁ܡܘܫܐ ܘܒ݂ܱܢܒ݂ܻܝܐ ܘܱܒ݂ܡܱܙܡܘܪܐ ܥܠܱܝ
Luke 24:45 ܗܝܕ݁ܝܢ ܦ݁ܬ݂ܱܚ ܪܥܝܢܗܘܢ ܠܡܣܬܱ݁ܟ݁ܠܘ ܟ݁ܬ݂ܒ݂ܐ
Luke 24:46 ܘܐܡܱܪ ܠܗܘܢ ܕ݁ܗܟ݂ܱܢܐ ܟ݁ܬ݂ܻܝܒ݂ ܘܗܟ݂ܱܢܐ ܙܕ݂ܩ ܗ_ܘܐ ܕ݁ܢܚܱܫ ܡܫܻܝܚܐ ܘܕ݂ܱܢܩܘܡ ܡܢ ܒ݁ܝܬ݂ ܡܻܝܬ݂ܐ ܠܱܬ݂ܠܬ݂ܐ ܝܱܘܡܻܝܢ
Luke 24:47 ܘܱܕ݂ܢܬ݂ܟ݁ܪܙ ܒܱ݁ܫܡܗ ܬ݁ܝܒ݁ܘܬ݂ܐ ܠܫܘܒ݂ܩܢܐ ܕܱ݁ܚܛܗܐ ܒ݁ܟ݂ܠܗܘܢ ܥܱܡ_ܡܐ ܘܫܘܪܝܐ ܢܗܘܐ ܡܢ ܐܘܪܻܫܠܡ
Luke 24:48 ܘܱܐܢ_ܬ݁ܘܢ ܐܢܘܢ ܣܗܕ݁ܐ ܕ݁ܗܠܝܢ
Luke 24:49 ܘܐܢܐ ܐܫܱܕܱ݁ܪ ܥܠܱܝܟ݁ܘܢ ܡܘܠܟ݁ܢܐ ܕ݁ܐܒ݂ܝ ܐܱܢ_ܬ݁ܘܢ ܕ݁ܝܢ ܩܱܘܱܘ ܒ݁ܐܘܪܻܫܠܡ ܡܕ݂ܻܝܢ_ܬ݁ܐ ܥܕ݂ܱܡܐ ܕ݁ܬ݂ܠܒ݁ܫܘܢ ܚܱܝܠܐ ܡܢ ܪܱܘܡܐ
Luke 24:50 ܘܱܐܦ݁ܩ ܐܢܘܢ ܥܕ݂ܱܡܐ ܠܒ݂ܝܬ݂-ܥܱܢܝܐ ܘܱܐܪܻܝܡ ܐܻܝܕ݂ܱܘܗ_ܝ ܘܒ݂ܱܪܟ݂ ܐܢܘܢ
Luke 24:51 ܘܱܗܘܐ ܕ݁ܟ݂ܱܕ݂ ܡܒ݂ܱܪܟ݂ ܠܗܘܢ ܐܬ݂ܦ݁ܪܫ ܡܢܗܘܢ ܘܱܣܠܩ ܠܱܫܡܱܝܐ
Luke 24:52 ܗܢܘܢ ܕ݁ܝܢ ܣܓ݂ܕ݂ܘ ܠܗ ܘܱܗܦ݂ܱܟ݂ܘ ܠܐܘܪܻܫܠܡ ܒ݁ܚܱܕ݂ܘܬ݂ܐ ܪܱܒ݁ܬ݂ܐ
Luke 24:53 ܘܱܒ݂ܟ݂ܠܙܒ݂ܱܢ ܐܻܝܬ݂ܱܝܗܘܢ ܗ_ܘܱܘ ܒ݁ܗܱܝܟ݁ܠܐ ܟܱ݁ܕ݂ ܡܫܱܒ݁ܚܻܝܢ ܘܱܡܒ݂ܱܪܟ݂ܻܝܢ ܠܱܐܠܗܐ ܐܱܡܻܝܢ
John 1:1 ܒ݁ܪܻܫܻܝܬ݂ ܐܻܝܬ݂ܱܘܗ_ܝ ܗ_ܘܐ ܡܠܬ݂ܐ ܘܗܘ ܡܠܬ݂ܐ ܐܻܝܬ݂ܱܘܗ_ܝ ܗ_ܘܐ ܠܘܬ݂ ܐܱܠܗܐ ܘܱܐܠܗܐ ܐܻܝܬ݂ܱܘܗ_ܝ ܗ_ܘܐ ܗܘ ܡܠܬ݂ܐ
John 1:2 ܗܢܐ ܐܻܝܬ݂ܱܘܗ_ܝ ܗ_ܘܐ ܒ݁ܪܻܫܻܝܬ݂ ܠܘܬ݂ ܐܱܠܗܐ
John 1:3 ܟ݁ܠ ܒܻ݁ܐܝܕ݂ܗ ܗܘܐ ܘܒ݂ܠܥܕ݂ܱܘܗ_ܝ ܐܦ݂ܠܐ ܚܕ݂ܐ ܗܘܬ݂ ܡܕ݁ܡ ܕܱ݁ܗܘܐ
John 1:4 ܒ݁ܗ ܚܱܝܐ ܗܘܐ ܘܚܱܝܐ ܐܻܝܬ݂ܱܝܗܘܢ ܢܘܗܪܐ ܕܱ݁ܒ݂ܢܱܝܢܫܐ
John 1:5 ܘܗܘ ܢܘܗܪܐ ܒ݁ܚܫܘܟ݂ܐ ܡܱܢܗܱܪ ܘܚܫܘܟ݂ܐ ܠܐ ܐܱܕ݂ܪܟ݂ܗ
John 1:6 ܗܘܐ ܒܱ݁ܪܢܫܐ ܕ݁ܐܫܬܱ݁ܕܱ݁ܪ ܡܢ ܐܱܠܗܐ ܫܡܗ ܝܘܚܱܢܢ
John 1:7 ܗܢܐ ܐܬ݂ܐ ܠܣܗܕ݁ܘܬ݂ܐ ܕ݁ܢܣܗܱܕ݂ ܥܱܠ ܢܘܗܪܐ ܕ݁ܟ݂ܠܢܫ ܢܗܱܝܡܢ ܒܻ݁ܐܝܕ݂ܗ
John 1:8 ܠܐ ܗܘ ܗܘܐ ܢܘܗܪܐ ܐܠܐ ܕ݁ܢܣܗܱܕ݂ ܥܱܠ ܢܘܗܪܐ
John 1:9 ܐܻܝܬ݂ܱܘܗ_ܝ ܗ_ܘܐ ܓ݁ܝܪ ܢܘܗܪܐ ܕܱ݁ܫܪܪܐ ܕ݁ܡܱܢܗܱܪ ܠܟ݂ܠܢܫ ܕ݁ܐܬ݂ܐ ܠܥܠܡܐ
John 1:10 ܒ݁ܥܠܡܐ ܗ_ܘܐ ܘܥܠܡܐ ܒܻ݁ܐܝܕ݂ܗ ܗܘܐ ܘܥܠܡܐ ܠܐ ܝܱܕ݂ܥܗ
John 1:11 ܠܕ݂ܻܝܠܗ ܐܬ݂ܐ ܘܕ݂ܻܝܠܗ ܠܐ ܩܱܒ݁ܠܘܗ_ܝ
John 1:12 ܐܱܝܠܝܢ ܕ݁ܝܢ ܕ݁ܩܱܒ݁ܠܘܗ_ܝ ܝܱܗ_ܒ݂ ܠܗܘܢ ܫܘܠܛܢܐ ܕܱ݁ܒ݂ܢܱܝܐ ܕܱ݁ܐܠܗܐ ܢܗܘܘܢ ܠܱܐܝܠܝܢ ܕܱ݁ܡܗܱܝܡܢܻܝܢ ܒܱ݁ܫܡܗ
John 1:13 ܐܱܝܠܝܢ ܕ݁ܠܱܘ ܡܢ ܕ݁ܡܐ ܘܠܐ ܡܢ ܨܒ݂ܝܢܐ ܕ݁ܒ݂ܣܪܐ ܘܠܐ ܡܢ ܨܒ݂ܝܢܐ ܕ݁ܓ݂ܱܒ݂ܪܐ ܐܠܐ ܡܢ ܐܱܠܗܐ ܐܬ݂ܻܝܠܕ݂ܘ
John 1:14 ܘܡܠܬ݂ܐ ܒ݁ܣܪܐ ܗܘܐ ܘܱܐܓ݁ܢ ܒܱ݁ܢ ܘܱܚܙܱܝܢ ܫܘܒ݂ܚܗ ܫܘܒ݂ܚܐ ܐܱܝܟ݂ ܕܻ݁ܝܚܻܝܕ݂ܝܐ ܕ݁ܡܢ ܐܱܒ݂ܐ ܕܱ݁ܡܠܐ ܛܱܝܒ݁ܘܬ݂ܐ ܘܩܘܫܬ݁ܐ
John 1:15 ܝܘܚܱܢܢ ܣܗܕ݂ ܥܠܱܘܗ_ܝ ܘܱܩܥܐ ܘܐܡܱܪ ܗܢܱܘ ܗܱܘ ܕ݁ܐܡܪܬ݂ ܕ݁ܒ݂ܬ݂ܱܪܝ ܐܬ݂ܐ ܘܱܗܘܐ ܠܗ ܩܕ݂ܡܱܝ ܡܛܠ ܕ݁ܩܱܕ݂ܡܝ ܗ_ܘ ܡܢܝ
John 1:16 ܘܡܢ ܡܱܠܝܘܬ݂ܗ ܚܢܱܢ ܟ݁ܠܱܢ ܢܣܱܒ݂ܢ ܘܛܱܝܒ݁ܘܬ݂ܐ ܚܠܦ݂ ܛܱܝܒ݁ܘܬ݂ܐ
John 1:17 ܡܛܠ ܕ݁ܢܡܘܣܐ ܒ݁ܝܱܕ݂ ܡܘܫܐ ܐܬ݂ܻܝܗܒ݂ ܫܪܪܐ ܕ݁ܝܢ ܘܛܱܝܒ݁ܘܬ݂ܐ ܒ݁ܝܱܕ݂ ܝܫܘܥ ܡܫܻܝܚܐ ܗܘܐ
John 1:18 ܐܱܠܗܐ ܠܐ ܚܙܐ ܐ_ܢܫ ܡܡܬ݂ܘܡ ܝܻܚܻܝܕ݂ܝܐ ܐܱܠܗܐ ܗܱܘ ܕܻ݁ܐܝܬ݂ܱܘܗ_ܝ ܒ݁ܥܘܒ݁ܐ ܕܱ݁ܐܒ݂ܘܗ_ܝ ܗܘ ܐܫܬܱ݁ܥܻܝ
John 1:19 ܘܗܕ݂ܐ ܗܻܝ ܣܗܕ݁ܘܬ݂ܗ ܕ݁ܝܘܚܱܢܢ ܟܱ݁ܕ݂ ܫܱܕܱ݁ܪܘ ܠܘܬ݂ܗ ܝܻܗܘܕ݂ܝܐ ܡܢ ܐܘܪܻܫܠܡ ܟ݁ܗܢܐ ܘܠܘܝܐ ܕܱ݁ܢܫܱܐܠܘܢܝܗ_ܝ ܐܱܢ_ܬ݁ ܡܱܢ ܐܱܢ_ܬ݁
John 1:20 ܘܱܐܘܕܻ݁ܝ ܘܠܐ ܟ݁ܦ݂ܱܪ ܘܱܐܘܕܻ݁ܝ ܕ݁ܠܱܘ ܐܢܐ ܐ_ܢܐ ܡܫܻܝܚܐ
John 1:21 ܘܫܱܐܠܘܗ_ܝ ܬ݁ܘܒ݂ ܡܢܐ ܗܟ݂ܻܝܠ ܐܻܠܻܝܐ ܐܱܢ_ܬ݁ ܘܐܡܱܪ ܠܐ ܐܻܝܬ݂ܱܝ ܢܒ݂ܻܝܐ ܐܱܢ_ܬ݁ ܘܐܡܱܪ ܠܐ
John 1:22 ܘܐܡܱܪܘ ܠܗ ܘܡܱܢܘ ܐܱܢ_ܬ݁ ܕ݁ܢܬ݁ܠ ܦ݁ܬ݂ܓ݂ܡܐ ܠܱܐܝܠܝܢ ܕ݁ܫܱܕ݁ܪܘܢ ܡܢܐ ܐܡܱܪ ܐܱܢ_ܬ݁ ܥܱܠ ܢܱܦ݂ܫܟ݂
John 1:23 ܐܡܱܪ ܐܢܐ ܩܠܐ ܕ݁ܩܪܐ ܒ݁ܡܱܕ݂ܒ݁ܪܐ ܕܱ݁ܐܫܘܱܘ ܐܘܪܚܗ ܕ݁ܡܪܝܐ ܐܱܝܟܱ݁ܢܐ ܕ݁ܐܡܱܪ ܐܫܱܥܝܐ ܢܒ݂ܻܝܐ
John 1:24 ܗܢܘܢ ܕ݁ܝܢ ܕ݁ܐܫܬܱ݁ܕܱ݁ܪܘ ܡܢ ܦ݁ܪܻܝܫܐ ܗ_ܘܱܘ
John 1:25 ܘܫܱܐܠܘܗ_ܝ ܘܐܡܱܪܘ ܠܗ ܡܢܐ ܗܟ݂ܻܝܠ ܡܱܥܡܕ݂ ܐܱܢ_ܬ݁ ܐܢ ܐܱܢ_ܬ݁ ܠܐ ܐܻܝܬ݂ܱܝܟ݁ ܡܫܻܝܚܐ ܘܠܐ ܐܻܠܻܝܐ ܘܠܐ ܢܒ݂ܻܝܐ
John 1:26 ܥܢܐ ܝܘܚܱܢܢ ܘܐܡܱܪ ܠܗܘܢ ܐܢܐ ܡܱܥܡܕ݂ ܐ_ܢܐ ܒ݁ܡܱܝܐ ܒܱ݁ܝܢܬ݂ܟ݂ܘܢ ܕ݁ܝܢ ܩܐܡ ܗܱܘ ܕܱ݁ܐܢ_ܬ݁ܘܢ ܠܐ ܝܕ݂ܥܻܝܢ ܐܢ_ܬ݁ܘܢ ܠܗ
John 1:27 ܗܢܱܘ ܗܱܘ ܕ݁ܒ݂ܬ݂ܱܪܝ ܐܬ݂ܐ ܘܱܗܘܐ ܠܗ ܩܕ݂ܡܱܝ ܗܱܘ ܕ݁ܐܢܐ ܠܐ ܫܘܐ ܐ_ܢܐ ܕ݁ܐܫܪܐ ܥܱܪܩܐ ܕܱ݁ܡܣܢܱܘܗ_ܝ
John 1:28 ܗܠܝܢ ܒ݁ܒ݂ܝܬ݂-ܥܱܢܝܐ ܗܘܱܝ ܒ݁ܥܒ݂ܪܐ ܕ݁ܝܘܪܕ݁ܢܢ ܐܱܝܟ݁ܐ ܕ݁ܡܱܥܡܕ݂ ܗ_ܘܐ ܝܘܚܱܢܢ
John 1:29 ܘܱܠܝܱܘܡܐ ܕ݁ܒ݂ܬ݂ܪܗ ܚܙܐ ܝܘܚܱܢܢ ܠܝܫܘܥ ܕ݁ܐܬ݂ܐ ܠܘܬ݂ܗ ܘܐܡܱܪ ܗܐ ܐܡܪܗ ܕܱ݁ܐܠܗܐ ܗܱܘ ܕ݁ܫܩܠ ܚܛܻܝܬ݂ܗ ܕ݁ܥܠܡܐ
John 1:30 ܗܢܱܘ ܕ݁ܐܢܐ ܐܡܪܬ݂ ܥܠܱܘܗ_ܝ ܕ݁ܒ݂ܬ݂ܱܪܝ ܐܬ݂ܐ ܓܱ݁ܒ݂ܪܐ ܘܱܗܘܐ ܠܗ ܩܕ݂ܡܱܝ ܡܛܠ ܕ݁ܩܱܕ݂ܡܝ ܗ_ܘ ܡܢܝ
John 1:31 ܘܐܢܐ ܠܐ ܝܕ݂ܱܥ ܗ_ܘܻܝܬ݂ ܠܗ ܐܠܐ ܕ݁ܢܬ݂ܻܝܕ݂ܱܥ ܠܻܐܝܣܪܝܠ ܡܛܠ ܗܢܐ ܐܬ݂ܻܝܬ݂ ܐܢܐ ܕܱ݁ܒ݂ܡܱܝܐ ܐܱܥܡܕ݂
John 1:32 ܘܱܐܣܗܕ݂ ܝܘܚܱܢܢ ܘܐܡܱܪ ܕܱ݁ܚܙܻܝܬ݂ ܠܪܘܚܐ ܕ݁ܢܚܬ݁ܐ ܡܢ ܫܡܱܝܐ ܐܱܝܟ݂ ܝܱܘܢܐ ܘܩܱܘܝܱܬ݂ ܥܠܱܘܗ_ܝ
John 1:33 ܘܐܢܐ ܠܐ ܝܕ݂ܱܥ ܗ_ܘܻܝܬ݂ ܠܗ ܐܠܐ ܡܱܢ ܕ݁ܫܱܕ݁ܪܱܢܝ ܕܱ݁ܐܥܡܕ݂ ܒ݁ܡܱܝܐ ܗܘ ܐܡܱܪ ܠܻܝ ܕܱ݁ܐܝܢܐ ܕ݁ܚܙܐ ܐܱܢ_ܬ݁ ܕ݁ܢܚܬ݁ܐ ܪܘܚܐ ܘܱܡܩܱܘܝܐ ܥܠܱܘܗ_ܝ ܗܢܱܘ ܡܱܥܡܕ݂ ܒ݁ܪܘܚܐ ܕ݁ܩܘܕ݂ܫܐ
John 1:34 ܘܐܢܐ ܚܙܻܝܬ݂ ܘܱܐܣܗܕ݂ܬ݂ ܕ݁ܗܢܱܘ ܒ݁ܪܗ ܕܱ݁ܐܠܗܐ
John 1:35 ܘܱܠܝܱܘܡܐ ܐ_ܚܪܻܢܐ ܩܐܡ ܗ_ܘܐ ܝܘܚܱܢܢ ܘܱܬ݂ܪܝܢ ܡܢ ܬܱ݁ܠܡܻܝܕ݂ܱܘܗ_ܝ
John 1:36 ܘܚܪ ܒ݁ܝܫܘܥ ܟܱ݁ܕ݂ ܡܗܱܠܟ݂ ܘܐܡܱܪ ܗܐ ܐܡܪܗ ܕܱ݁ܐܠܗܐ
John 1:37 ܘܱܫܡܱܥܘ ܬ݁ܪܱܝܗܘܢ ܬܱ݁ܠܡܻܝܕ݂ܱܘܗ_ܝ ܟܱ݁ܕ݂ ܐܡܱܪ ܘܐܙܱܠܘ ܠܗܘܢ ܒ݁ܬ݂ܪܗ ܕ݁ܝܫܘܥ
John 1:38 ܘܐܬ݂ܦ݁ܢܻܝ ܝܫܘܥ ܘܱܚܙܐ ܐܢܘܢ ܕ݁ܐܬ݂ܝܢ ܒ݁ܬ݂ܪܗ ܘܐܡܱܪ ܠܗܘܢ ܡܢܐ ܒ݁ܥܝܢ ܐܢ_ܬ݁ܘܢ ܐܡܪܻܝܢ ܠܗ ܪܱܒܱ݁ܢ ܐܱܝܟ݁ܐ ܗܘܐ ܐܱܢ_ܬ݁
John 1:39 ܐܡܱܪ ܠܗܘܢ ܬܱ݁ܘ ܘܬ݂ܚܙܘܢ ܗܢܘܢ ܕ݁ܝܢ ܐܬ݂ܱܘ ܘܱܚܙܱܘ ܐܱܝܟ݁ܐ ܕ݁ܗܘܐ ܘܱܠܘܬ݂ܗ ܗܘܱܘ ܝܱܘܡܐ ܗܱܘ ܘܻܐܝܬ݂ ܗ_ܘܱܝ ܐܱܝܟ݂ ܫܥܐ ܥܣܱܪ
John 1:40 ܚܱܕ݂ ܕ݁ܝܢ ܡܢ ܗܢܘܢ ܕܱ݁ܫܡܱܥܘ ܡܢ ܝܘܚܱܢܢ ܘܐܙܱܠܘ ܒ݁ܬ݂ܪܗ ܕ݁ܝܫܘܥ ܐܻܝܬ݂ܱܘܗ_ܝ ܗ_ܘܐ ܐܱܢܕ݁ܪܐܘܣ ܐܱܚܘܗ_ܝ ܕ݁ܫܡܥܘܢ
John 1:41 ܗܢܐ ܚܙܐ ܠܘܩܕ݂ܱܡ ܠܫܡܥܘܢ ܐܱܚܘܗ_ܝ ܘܐܡܱܪ ܠܗ ܐܫܟܱ݁ܚܢܝܗ_ܝ ܠܱܡܫܻܝܚܐ
John 1:42 ܘܱܐܝܬ݁ܝܗ ܠܘܬ݂ ܝܫܘܥ ܘܚܪ ܒ݁ܗ ܝܫܘܥ ܘܐܡܱܪ ܐܱܢ_ܬ݁ ܗ_ܘ ܫܡܥܘܢ ܒ݁ܪܗ-ܕ݁ܝܱܘܢܐ ܐܱܢ_ܬ݁ ܬ݁ܬ݂ܩܪܐ ܟܻ݁ܐܦ݂ܐ
John 1:43 ܘܱܠܝܱܘܡܐ ܐ_ܚܪܻܢܐ ܨܒ݂ܐ ܝܫܘܥ ܠܡܦܱ݁ܩ ܠܱܓ݂ܠܻܝܠܐ ܘܐܫܟܱ݁ܚ ܠܦ݂ܻܝܠܻܝܦ݁ܘܣ ܘܐܡܱܪ ܠܗ ܬ݁ܐ ܒ݁ܬ݂ܱܪܝ
John 1:44 ܗܘ ܕ݁ܝܢ ܦ݂ܻܝܠܻܝܦ݁ܘܣ ܐܻܝܬ݂ܱܘܗ_ܝ ܗ_ܘܐ ܡܢ ܒ݁ܝܬ݂-ܨܱܝܕ݂ܐ ܡܢ ܡܕ݂ܻܝܢ_ܬ݁ܗ ܕܱ݁ܐܢܕ݁ܪܐܘܣ ܘܱܕ݂ܫܡܥܘܢ
John 1:45 ܘܦ݂ܻܝܠܻܝܦ݁ܘܣ ܐܫܟܱ݁ܚ ܠܢܱܬ݂ܱܢܱܝܻܐܝܠ ܘܐܡܱܪ ܠܗ ܗܱܘ ܕܱ݁ܟ݂ܬ݂ܱܒ݂ ܥܠܱܘܗ_ܝ ܡܘܫܐ ܒ݁ܢܡܘܣܐ ܘܒ݂ܱܢܒ݂ܻܝܐ ܐܫܟܱ݁ܚܢܝܗ_ܝ ܕ݁ܝܫܘܥ ܗ_ܘ ܒܱ݁ܪ ܝܱܘܣܦ݂ ܡܢ ܢܨܪܱܬ݂
John 1:46 ܐܡܱܪ ܠܗ ܢܱܬ݂ܱܢܱܝܻܐܝܠ ܡܢ ܢܨܪܱܬ݂ ܡܫܟܱ݁ܚ ܡܕ݁ܡ ܕ݁ܛܒ݂ ܢܗܘܐ ܐܡܱܪ ܠܗ ܦ݂ܻܝܠܻܝܦ݁ܘܣ ܬ݁ܐ ܘܬ݂ܚܙܐ
John 1:47 ܘܱܚܙܝܗ_ܝ ܝܫܘܥ ܠܢܱܬ݂ܱܢܱܝܻܐܝܠ ܟܱ݁ܕ݂ ܐܬ݂ܐ ܠܘܬ݂ܗ ܘܐܡܱܪ ܥܠܱܘܗ_ܝ ܗܐ ܫܱܪܻܝܪܐܝܻܬ݂ ܒܱ݁ܪ ܐܻܝܣܪܝܠ ܕ݁ܢܟ݂ܠܐ ܠܱܝܬ݁ ܒ݁ܗ
John 1:48 ܐܡܱܪ ܠܗ ܢܱܬ݂ܱܢܱܝܻܐܝܠ ܡܢ ܐܱܝܡܟ݁ܐ ܝܕ݂ܱܥ ܐܱܢ_ܬ݁ ܠܻܝ ܐܡܱܪ ܠܗ ܝܫܘܥ ܥܱܕ݂ܠܐ ܢܩܪܝܟ݂ ܦ݂ܻܝܠܻܝܦ݁ܘܣ ܟܱ݁ܕ݂ ܬ݁ܚܝܬ݂ ܬܻ݁ܬ݁ܐ ܐܱܢ_ܬ݁ ܚܙܻܝܬ݂ܟ݂
John 1:49 ܥܢܐ ܢܱܬ݂ܱܢܱܝܻܐܝܠ ܘܐܡܱܪ ܠܗ ܪܱܒܻ݁ܝ ܐܱܢ_ܬ݁ ܗ_ܘ ܒ݁ܪܗ ܕܱ݁ܐܠܗܐ ܐܱܢ_ܬ݁ ܗ_ܘ ܡܱܠܟ݁ܗ ܕܻ݁ܐܝܣܪܝܠ
John 1:50 ܐܡܱܪ ܠܗ ܝܫܘܥ ܥܱܠ ܕ݁ܐܡܪܬ݂ ܠܟ݂ ܕܱ݁ܚܙܻܝܬ݂ܟ݂ ܬ݁ܚܝܬ݂ ܬܻ݁ܬ݁ܐ ܡܗܱܝܡܢ ܐܱܢ_ܬ݁ ܕ݁ܪܱܘܪܒ݂ܢ ܡܢ ܗܠܝܢ ܬ݁ܚܙܐ
John 1:51 ܐܡܱܪ ܠܗ ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܡܢ ܗܫܐ ܬ݁ܚܙܘܢ ܫܡܱܝܐ ܕܱ݁ܦ݂ܬ݂ܻܝܚܻܝܢ ܘܡܱܠܱܐܟ݂ܱܘܗ_ܝ ܕܱ݁ܐܠܗܐ ܟܱ݁ܕ݂ ܣܠܩܻܝܢ ܘܢܚܬܻ݁ܝܢ ܠܘܬ݂ ܒ݁ܪܗ ܕ݁ܐ_ܢܫܐ
John 2:1 ܘܱܠܝܱܘܡܐ ܕܱ݁ܬ݂ܠܬ݂ܐ ܗܘܬ݂ ܡܫܬ݁ܘܬ݂ܐ ܒ݁ܩܛܢܐ ܡܕ݂ܻܝܢ_ܬ݁ܐ ܕܱ݁ܓ݂ܠܻܝܠܐ ܘܐܡܗ ܕ݁ܝܫܘܥ ܬܱ݁ܡܢ ܗ_ܘܬ݂
John 2:2 ܘܐܦ݂ ܗܘ ܝܫܘܥ ܘܬ݂ܱܠܡܻܝܕ݂ܱܘܗ_ܝ ܐܬ݂ܩܪܻܝܘ ܠܗ ܠܡܫܬ݁ܘܬ݂ܐ
John 2:3 ܘܱܚܣܱܪ ܗ_ܘܐ ܚܱܡܪܐ ܘܐܡܪܐ ܠܗ ܐܡܗ ܠܝܫܘܥ ܚܱܡܪܐ ܠܱܝܬ݁ ܠܗܘܢ
John 2:4 ܐܡܱܪ ܠܗ ܝܫܘܥ ܡܐ ܠܻܝ ܘܠܟ݂ܝ ܐܱܢ_ܬ݁ܬ݂ܐ ܠܐ ܥܕ݂ܱܟܻ݁ܝܠ ܐܬ݂ܬ݂ ܫܥܱܬ݂ܝ
John 2:5 ܐܡܪܐ ܐܡܗ ܠܱܡܫܱܡܫܢܐ ܡܕ݁ܡ ܕ݁ܐܡܱܪ ܠܟ݂ܘܢ ܥܒ݂ܕ݂ܘ
John 2:6 ܐܻܝܬ݂ ܗ_ܘܱܝ ܕ݁ܝܢ ܬܱ݁ܡܢ ܐܱܓ݂ܢܐ ܕ݁ܟ݂ܻܐܦ݂ܐ ܫܬ݂ ܕ݁ܣܻܝܡܢ ܠܬ݂ܱܕ݂ܟܻ݁ܝܬ݂ܐ ܕܻ݁ܝܗܘܕ݂ܝܐ ܕ݁ܐܚܕ݁ܢ ܬ݁ܪܝܢ ܬ݁ܪܝܢ ܪܒ݂ܥܻܝܢ ܐܱܘ ܬ݁ܠܬ݂ܐ
John 2:7 ܐܡܱܪ ܠܗܘܢ ܝܫܘܥ ܡܠܱܘ ܐܢܝܢ ܡܱܝܐ ܠܱܐܓ݂ܢܐ ܘܱܡܠܱܘ ܐܢܝܢ ܥܕ݂ܱܡܐ ܠܥܠ
John 2:8 ܐܡܱܪ ܠܗܘܢ ܙܠܘܥܘ ܡܟܻ݁ܝܠ ܘܱܐܝܬܱ݁ܘ ܠܪܻܝܫ ܣܡܟ݂ܐ ܘܱܐܝܬܻ݁ܝܘ
John 2:9 ܘܟ݂ܱܕ݂ ܛܥܡ ܗܱܘ ܪܻܝܫ ܣܡܟ݂ܐ ܡܱܝܐ ܗܢܘܢ ܕܱ݁ܗܘܱܘ ܚܱܡܪܐ ܘܠܐ ܝܕ݂ܱܥ ܗ_ܘܐ ܡܢ ܐܱܝܡܟ݁ܐ ܗ_ܘܐ ܡܫܱܡܫܢܐ ܕ݁ܝܢ ܝܕ݂ܥܻܝܢ ܗ_ܘܱܘ ܕ݁ܗܢܘܢ ܡܠܱܘ ܐܢܘܢ ܠܡܱܝܐ ܩܪܐ ܪܻܝܫ ܣܡܟ݂ܐ ܠܚܱܬ݂ܢܐ
John 2:10 ܘܐܡܱܪ ܠܗ ܟ݁ܠ ܐ_ܢܫ ܠܘܩܕ݂ܱܡ ܚܱܡܪܐ ܛܒ݂ܐ ܡܱܝܬ݁ܐ ܘܡܐ ܕܱ݁ܪܘܻܝܘ ܗܝܕ݁ܝܢ ܐܱܝܢܐ ܕܱ݁ܒ݂ܨܻܝܪ ܐܱܢ_ܬ݁ ܕ݁ܝܢ ܢܛܱܪܬ݁ܝܗ_ܝ ܠܚܱܡܪܐ ܛܒ݂ܐ ܥܕ݂ܱܡܐ ܠܗܫܐ
John 2:11 ܗܕ݂ܐ ܗ_ܝ ܐܬ݂ܐ ܩܱܕ݂ܡܝܬ݁ܐ ܕܱ݁ܥܒ݂ܱܕ݂ ܝܫܘܥ ܒ݁ܩܛܢܐ ܕܱ݁ܓ݂ܠܻܝܠܐ ܘܱܐܘܕܱ݁ܥ ܫܘܒ݂ܚܗ ܘܗܱܝܡܢܘ ܒ݁ܗ ܬܱ݁ܠܡܻܝܕ݂ܱܘܗ_ܝ
John 2:12 ܒ݁ܬ݂ܱܪ ܗܕ݂ܐ ܢܚܬ݂ ܠܱܟ݂ܦ݂ܱܪܢܱܚܘܡ ܗܘ ܘܐܡܗ ܘܱܐܚܱܘܗ_ܝ ܘܬ݂ܱܠܡܻܝܕ݂ܱܘܗ_ܝ ܘܬ݂ܱܡܢ ܗ_ܘܱܘ ܩܱܠܻܝܠ ܝܱܘܡܬ݂ܐ
John 2:13 ܘܩܱܪܻܝܒ݂ ܗ_ܘܐ ܦ݁ܨܚܐ ܕܻ݁ܝܗܘܕ݂ܝܐ ܘܱܣܠܩ ܠܐܘܪܻܫܠܡ ܝܫܘܥ
John 2:14 ܘܐܫܟܱ݁ܚ ܒ݁ܗܱܝܟ݁ܠܐ ܠܗܠܝܢ ܕܱ݁ܡܙܱܒ݁ܢܻܝܢ ܬܱ݁ܘܪܐ ܘܥܪܒ݁ܐ ܘܝܱܘܢܐ ܘܠܱܡܥܱܪܦ݂ܢܐ ܕ݁ܝܬ݂ܒܻ݁ܝܢ
John 2:15 ܘܱܥܒ݂ܱܕ݂ ܠܗ ܦ݁ܪܓ݂ܠܐ ܡܢ ܚܱܒ݂ܠܐ ܘܱܠܟ݂ܠܗܘܢ ܐܱܦ݁ܩ ܡܢ ܗܱܝܟ݁ܠܐ ܘܱܠܥܪܒ݁ܐ ܘܱܠܬ݂ܱܘܪܐ ܘܠܱܡܥܱܪܦ݂ܢܐ ܘܐܫܱܕ݂ ܥܘܪܦ݂ܢܗܘܢ ܘܦ݂ܬ݂ܘܪܱܝܗܘܢ ܗܦ݂ܱܟ݂
John 2:16 ܘܱܠܗܢܘܢ ܕܱ݁ܡܙܱܒ݁ܢܻܝܢ ܝܱܘܢܐ ܐܡܱܪ ܫܩܘܠܘ ܗܠܝܢ ܡܟ݁ܐ ܘܠܐ ܬ݁ܥܒ݁ܕ݂ܘܢܗ ܠܒ݂ܱܝܬ݁ܗ ܕ݁ܐܒ݂ܝ ܒ݁ܝܬ݂ ܬ݁ܐܓ݂ܘܪܬ݁ܐ
John 2:17 ܘܐܬ݁ܕ݁ܟ݂ܱܪܘ ܬܱ݁ܠܡܻܝܕ݂ܱܘܗ_ܝ ܕܱ݁ܟ݂ܬ݂ܻܝܒ݂ ܕܱ݁ܛܢܢܗ ܕ݁ܒ݂ܱܝܬ݁ܟ݂ ܐܱܟ݂ܠܱܢܝ
John 2:18 ܥܢܱܘ ܕ݁ܝܢ ܝܻܗܘܕ݂ܝܐ ܘܐܡܱܪܘ ܠܗ ܡܢܐ ܐܬ݂ܐ ܡܚܱܘܐ ܐܱܢ_ܬ݁ ܠܱܢ ܕ݁ܗܠܝܢ ܥܒ݂ܕ݂ ܐܱܢ_ܬ݁
John 2:19 ܥܢܐ ܝܫܘܥ ܘܐܡܱܪ ܠܗܘܢ ܣܬ݂ܘܪܘ ܗܱܝܟ݁ܠܐ ܗܢܐ ܘܠܱܬ݂ܠܬ݂ܐ ܝܱܘܡܻܝܢ ܐܢܐ ܡܩܻܝܡ ܐ_ܢܐ ܠܗ
John 2:20 ܐܡܪܻܝܢ ܠܗ ܝܻܗܘܕ݂ܝܐ ܠܱܐܪܒ݁ܥܻܝܢ ܘܫܬ݂ ܫܢܻܝܢ ܐܬ݂ܒ݁ܢܻܝ ܗܱܝܟ݁ܠܐ ܗܢܐ ܘܱܐܢ_ܬ݁ ܠܱܬ݂ܠܬ݂ܐ ܝܱܘܡܻܝܢ ܡܩܻܝܡ ܐܱܢ_ܬ݁ ܠܗ
John 2:21 ܗܘ ܕ݁ܝܢ ܐܡܱܪ ܗ_ܘܐ ܥܱܠ ܗܱܝܟ݁ܠܐ ܕ݁ܦ݂ܱܓ݂ܪܗ
John 2:22 ܟܱ݁ܕ݂ ܩܡ ܕ݁ܝܢ ܡܢ ܒ݁ܝܬ݂ ܡܻܝܬ݂ܐ ܐܬ݁ܕ݁ܟ݂ܱܪܘ ܬܱ݁ܠܡܻܝܕ݂ܱܘܗ_ܝ ܕ݁ܗܕ݂ܐ ܐܡܱܪ ܗ_ܘܐ ܘܗܱܝܡܢܘ ܠܱܟ݂ܬ݂ܒ݂ܐ ܘܱܠܡܠܬ݂ܐ ܕ݁ܐܡܱܪ ܝܫܘܥ
John 2:23 ܟܱ݁ܕ݂ ܐܻܝܬ݂ܱܘܗ_ܝ ܗ_ܘܐ ܕ݁ܝܢ ܝܫܘܥ ܒ݁ܐܘܪܻܫܠܡ ܒ݁ܦ݂ܨܚܐ ܒ݁ܥܱܕ݂ܥܻܕ݂ܐ ܣܱܓܻ݁ܝܐܐ ܗܱܝܡܢܘ ܒ݁ܗ ܕܱ݁ܚܙܱܘ ܐܬ݂ܘܬ݂ܐ ܕ݁ܥܒ݂ܕ݂
John 2:24 ܗܘ ܕ݁ܝܢ ܝܫܘܥ ܠܐ ܡܗܱܝܡܢ ܗ_ܘܐ ܠܗܘܢ ܢܱܦ݂ܫܗ ܡܛܠ ܕ݁ܗܘ ܝܕ݂ܱܥ ܗ_ܘܐ ܠܟ݂ܠܢܫ
John 2:25 ܘܠܐ ܣܢܻܝܩ ܗ_ܘܐ ܕ݁ܐ_ܢܫ ܢܣܗܱܕ݂ ܠܗ ܥܱܠ ܟ݁ܠ ܒܱ݁ܪܢܫ ܗܘ ܓ݁ܝܪ ܝܕ݂ܱܥ ܗ_ܘܐ ܡܢܐ ܐܻܝܬ݂ ܒ݁ܒ݂ܱܪܢܫܐ
John 3:1 ܐܻܝܬ݂ ܗ_ܘܐ ܕ݁ܝܢ ܬܱ݁ܡܢ ܚܱܕ݂ ܓܱ݁ܒ݂ܪܐ ܡܢ ܦ݁ܪܻܝܫܐ ܢܻܝܩܕ݂ܻܡܘܣ ܫܡܗ ܗ_ܘܐ ܐܱܪܟ݂ܘܢܐ ܕܻ݁ܝܗܘܕ݂ܝܐ
John 3:2 ܗܢܐ ܐܬ݂ܐ ܠܘܬ݂ ܝܫܘܥ ܒ݁ܠܻܠܝܐ ܘܐܡܱܪ ܠܗ ܪܱܒܻ݁ܝ ܝܕ݂ܥܻܝܢܱܢ ܕ݁ܡܢ ܐܱܠܗܐ ܐܫܬܱ݁ܕܱ݁ܪܬ݁ ܡܱܠܦ݂ܢܐ ܠܐ ܓ݁ܝܪ ܐ_ܢܫ ܡܫܟܱ݁ܚ ܗܠܝܢ ܐܬ݂ܘܬ݂ܐ ܠܡܥܒܱ݁ܕ݂ ܕܱ݁ܐܢ_ܬ݁ ܥܒ݂ܕ݂ ܐܱܢ_ܬ݁ ܐܠܐ ܡܱܢ ܕܱ݁ܐܠܗܐ ܥܱܡܗ
John 3:3 ܥܢܐ ܝܫܘܥ ܘܐܡܱܪ ܠܗ ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ ܕ݁ܐܢ ܐ_ܢܫ ܠܐ ܡܬ݂ܻܝܠܕ݂ ܡܢ ܕ݁ܪܻܝܫ ܠܐ ܡܫܟܱ݁ܚ ܕ݁ܢܚܙܐ ܡܱܠܟ݁ܘܬ݂ܗ ܕܱ݁ܐܠܗܐ
John 3:4 ܐܡܱܪ ܠܗ ܢܻܝܩܕ݂ܻܡܘܣ ܐܱܝܟܱ݁ܢܐ ܡܫܟܱ݁ܚ ܕ݁ܢܬ݂ܻܝܠܕ݂ ܓܱ݁ܒ݂ܪܐ ܣܒ݂ܐ ܕܱ݁ܠܡܐ ܡܫܟܱ݁ܚ ܬ݁ܘܒ݂ ܠܟ݂ܱܪܣܐ ܕ݁ܐܡܗ ܕ݁ܬ݂ܱܪܬ݁ܝܢ ܙܱܒ݂ܢܻܝܢ ܠܡܥܱܠ ܘܢܬ݂ܻܝܠܕ݂
John 3:5 ܥܢܐ ܝܫܘܥ ܘܐܡܱܪ ܠܗ ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ ܕ݁ܐܢ ܐ_ܢܫ ܠܐ ܡܬ݂ܻܝܠܕ݂ ܡܢ ܡܱܝܐ ܘܪܘܚܐ ܠܐ ܡܫܟܱ݁ܚ ܕ݁ܢܥܘܠ ܠܡܱܠܟ݁ܘܬ݂ܐ ܕܱ݁ܐܠܗܐ
John 3:6 ܡܕ݁ܡ ܕܻ݁ܝܠܻܝܕ݂ ܡܢ ܒ݁ܣܪܐ ܒ݁ܣܪܐ ܗܘ ܘܡܕ݁ܡ ܕܻ݁ܝܠܻܝܕ݂ ܡܢ ܪܘܚܐ ܪܘܚܐ ܗܘ
John 3:7 ܠܐ ܬ݁ܬ݁ܕܱ݁ܡܱܪ ܕ݁ܐܡܪܬ݂ ܠܟ݂ ܕ݁ܘܠܐ ܠܟ݂ܘܢ ܠܡܬ݂ܻܝܠܕ݂ܘ ܡܢ ܕ݁ܪܻܝܫ
John 3:8 ܪܘܚܐ ܐܱܬ݂ܱܪ ܕ݁ܨܒ݂ܝܐ ܢܫܒ݁ܐ ܘܩܠܗ ܫܡܱܥ ܐܱܢ_ܬ݁ ܐܠܐ ܠܐ ܝܕ݂ܱܥ ܐܱܢ_ܬ݁ ܐܱܝܡܟ݁ܐ ܐܬ݂ܝܐ ܘܠܱܐܝܟ݁ܐ ܐܙܠ_ܐ ܗܟ݂ܱܢܐ ܐܻܝܬ݂ܱܘܗ_ܝ ܟ݁ܠܢܫ ܕܻ݁ܝܠܻܝܕ݂ ܡܢ ܪܘܚܐ
John 3:9 ܥܢܐ ܢܻܝܩܕ݂ܻܡܘܣ ܘܐܡܱܪ ܠܗ ܐܱܝܟܱ݁ܢܐ ܡܫܟ݁ܚܢ ܗܠܝܢ ܠܡܗܘܐ
John 3:10 ܥܢܐ ܝܫܘܥ ܘܐܡܱܪ ܠܗ ܐܱܢ_ܬ݁ ܗ_ܘ ܡܱܠܦ݂ܢܗ ܕܻ݁ܐܝܣܪܝܠ ܘܗܠܝܢ ܠܐ ܝܕ݂ܱܥ ܐܱܢ_ܬ݁
John 3:11 ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ ܕ݁ܡܕ݁ܡ ܕ݁ܝܕ݂ܥܻܝܢ ܚ_ܢܱܢ ܡܡܱܠܠܻܝܢ ܚ_ܢܱܢ ܘܡܕ݁ܡ ܕܱ݁ܚܙܱܝܢ ܡܱܣܗܕ݂ܻܝܢ ܐܢܱܚܢܱܢ ܘܣܗܕ݁ܘܬ݂ܱܢ ܠܐ ܡܩܱܒ݁ܠܻܝܢ ܐܢ_ܬ݁ܘܢ
John 3:12 ܐܢ ܕ݁ܒ݂ܱܐܪܥܐ ܐܡܪܬ݂ ܠܟ݂ܘܢ ܘܠܐ ܡܗܱܝܡܢܻܝܢ ܐܢ_ܬ݁ܘܢ ܐܱܝܟܱ݁ܢܐ ܐܢ ܐܻܡܱܪ ܠܟ݂ܘܢ ܕ݁ܒ݂ܱܫܡܱܝܐ ܬ݁ܗܱܝܡܢܘܢܢܝ
John 3:13 ܘܠܐ ܐ_ܢܫ ܣܠܩ ܠܱܫܡܱܝܐ ܐܠܐ ܗܱܘ ܕܱ݁ܢܚܬ݂ ܡܢ ܫܡܱܝܐ ܒ݁ܪܗ ܕ݁ܐ_ܢܫܐ ܗܱܘ ܕܻ݁ܐܝܬ݂ܱܘܗ_ܝ ܒܱ݁ܫܡܱܝܐ
John 3:14 ܘܱܐܝܟܱ݁ܢܐ ܕܱ݁ܐܪܻܝܡ ܡܘܫܐ ܚܘܝܐ ܒ݁ܡܱܕ݂ܒ݁ܪܐ ܗܟ݂ܱܢܐ ܥܬ݂ܻܝܕ݂ ܠܡܬ݁ܬ݁ܪܡܘ ܒ݁ܪܗ ܕ݁ܐ_ܢܫܐ
John 3:15 ܕ݁ܟ݂ܠ ܐ_ܢܫ ܕܱ݁ܡܗܱܝܡܢ ܒ݁ܗ ܠܐ ܢܻܐܒ݂ܱܕ݂ ܐܠܐ ܢܗܘܘܢ ܠܗ ܚܱܝܐ ܕܱ݁ܠܥܠܱܡ
John 3:16 ܗܟ݂ܱܢܐ ܓ݁ܝܪ ܐܱܚܒ݂ ܐܱܠܗܐ ܠܥܠܡܐ ܐܱܝܟܱ݁ܢܐ ܕ݁ܠܱܒ݂ܪܗ ܝܻܚܻܝܕ݂ܝܐ ܢܬ݁ܠ ܕ݁ܟ݂ܠ ܡܱܢ ܕܱ݁ܡܗܱܝܡܢ ܒ݁ܗ ܠܐ ܢܻܐܒ݂ܱܕ݂ ܐܠܐ ܢܗܘܘܢ ܠܗ ܚܱܝܐ ܕܱ݁ܠܥܠܱܡ
John 3:17 ܠܐ ܓ݁ܝܪ ܫܱܕܱ݁ܪ ܐܱܠܗܐ ܠܱܒ݂ܪܗ ܠܥܠܡܐ ܕܱ݁ܢܕ݂ܘܢܻܝܘܗ_ܝ ܠܥܠܡܐ ܐܠܐ ܕ݁ܢܻܚܐ ܠܥܠܡܐ ܒܻ݁ܐܝܕ݂ܗ
John 3:18 ܡܱܢ ܕܱ݁ܡܗܱܝܡܢ ܒ݁ܗ ܠܐ ܡܬ݁ܬ݁ܕ݂ܻܝܢ ܘܡܱܢ ܕ݁ܠܐ ܡܗܱܝܡܢ ܡܢ ܟܱ݁ܕ݁ܘ ܕܻ݁ܝܢ ܗ_ܘ ܕ݁ܠܐ ܗܱܝܡܢ ܒܱ݁ܫܡܗ ܕܻ݁ܝܚܻܝܕ݂ܝܐ ܒ݁ܪܗ ܕܱ݁ܐܠܗܐ
John 3:19 ܗܢܱܘ ܕ݁ܝܢ ܕܻ݁ܝܢܐ ܕ݁ܢܘܗܪܐ ܐܬ݂ܐ ܠܥܠܡܐ ܘܱܐܚܒ݂ܘ ܒ݁ܢܱܝܢܫܐ ܠܚܫܘܟ݂ܐ ܝܱܬܻ݁ܝܪ ܡܢ ܕܱ݁ܠܢܘܗܪܐ ܐܻܝܬ݂ܱܝܗܘܢ ܗ_ܘܱܘ ܓ݁ܝܪ ܥܒ݂ܕ݂ܱܝܗܘܢ ܒܻ݁ܝܫܐ
John 3:20 ܟ݁ܠ ܓ݁ܝܪ ܕ݁ܣܱܢܝܬ݂ܐ ܥܒ݂ܕ݂ ܣܢܐ ܠܢܘܗܪܐ ܘܠܐ ܐܬ݂ܐ ܠܢܘܗܪܐ ܕ݁ܠܐ ܢܬ݂ܟܱ݁ܣܣܘܢ ܥܒ݂ܕ݂ܱܘܗ_ܝ
John 3:21 ܗܱܘ ܕ݁ܝܢ ܕ݁ܥܒ݂ܕ݂ ܫܪܪܐ ܐܬ݂ܐ ܠܘܬ݂ ܢܘܗܪܐ ܕ݁ܢܬ݂ܻܝܕ݂ܥܘܢ ܥܒ݂ܕ݂ܱܘܗ_ܝ ܕ݁ܒ݂ܱܐܠܗܐ ܥܒ݂ܻܝܕ݂ܻܝܢ
John 3:22 ܒ݁ܬ݂ܱܪ ܗܠܝܢ ܐܬ݂ܐ ܝܫܘܥ ܘܬ݂ܱܠܡܻܝܕ݂ܱܘܗ_ܝ ܠܱܐܪܥܐ ܕܻ݁ܝܗܘܕ݂ ܘܬ݂ܱܡܢ ܡܬ݂ܗܱܦܱ݁ܟ݂ ܗ_ܘܐ ܥܱܡܗܘܢ ܘܡܱܥܡܕ݂
John 3:23 ܐܦ݂ ܝܘܚܱܢܢ ܕ݁ܝܢ ܡܱܥܡܕ݂ ܗ_ܘܐ ܒ݁ܥܻܝܢ-ܝܘܢ ܕ݁ܥܱܠ ܓ݁ܢ_ܒ݂ ܫܠܻܝܡ ܡܛܠ ܕ݁ܡܱܝܐ ܐܻܝܬ݂ ܗ_ܘܱܘ ܬܱ݁ܡܢ ܣܱܓܻ݁ܝܐܐ ܘܐܬ݂ܝܢ ܗ_ܘܱܘ ܘܥܡܕܻ݁ܝܢ
John 3:24 ܠܐ ܓ݁ܝܪ ܥܕ݂ܱܟܻ݁ܝܠ ܢܦ݂ܱܠ ܗ_ܘܐ ܝܘܚܱܢܢ ܒ݁ܝܬ݂ ܐܱܣܻܝܪܐ
John 3:25 ܗܘܬ݂ ܗ_ܘܬ݂ ܕ݁ܝܢ ܒ݁ܥܬ݂ܐ ܠܚܱܕ݂ ܡܢ ܬܱ݁ܠܡܻܝܕ݂ܱܘܗ_ܝ ܕ݁ܝܘܚܱܢܢ ܥܱܡ ܝܻܗܘܕ݂ܝܐ ܚܱܕ݂ ܥܱܠ ܬܱ݁ܕ݂ܟܻ݁ܝܬ݂ܐ
John 3:26 ܘܐܬ݂ܱܘ ܠܘܬ݂ ܝܘܚܱܢܢ ܘܐܡܱܪܘ ܠܗ ܪܱܒܱ݁ܢ ܗܱܘ ܕ݁ܥܱܡܟ݂ ܗ_ܘܐ ܒ݁ܥܒ݂ܪܐ ܕ݁ܝܘܪܕ݁ܢܢ ܕܱ݁ܐܢ_ܬ݁ ܣܗܕ݂ܬ݁ ܥܠܱܘܗ_ܝ ܗܐ ܐܦ݂ ܗܘ ܡܱܥܡܕ݂ ܘܣܱܓܻ݁ܝܐܐ ܐܬ݂ܝܢ ܠܘܬ݂ܗ
John 3:27 ܥܢܐ ܝܘܚܱܢܢ ܘܐܡܱܪ ܠܗܘܢ ܠܐ ܡܫܟܱ݁ܚ ܒܱ݁ܪܢܫܐ ܠܡܣܱܒ݂ ܡܢ ܨܒ݂ܘܬ݂ ܢܱܦ݂ܫܗ ܡܕ݁ܡ ܐܠܐ ܐܢ ܐܬ݂ܻܝܗܒ݂ ܠܗ ܡܢ ܫܡܱܝܐ
John 3:28 ܐܱܢ_ܬ݁ܘܢ ܣܗܕܻ݁ܝܢ ܐܢ_ܬ݁ܘܢ ܠܻܝ ܕ݁ܐܡܪܬ݂ ܕ݁ܐܢܐ ܠܐ ܗܘܻܝܬ݂ ܡܫܻܝܚܐ ܐܠܐ ܫܠܻܝܚܐ ܐ_ܢܐ ܕܱ݁ܩܕ݂ܡܱܘܗ_ܝ
John 3:29 ܡܱܢ ܕܻ݁ܐܝܬ݂ ܠܗ ܟܱ݁ܠܬ݂ܐ ܚܱܬ݂ܢܐ ܗܘ ܪܚܡܗ ܕ݁ܝܢ ܕ݁ܚܱܬ݂ܢܐ ܗܱܘ ܕ݁ܩܐܡ ܘܨܐܬ݂ ܠܗ ܚܱܕ݂ܘܬ݂ܐ ܪܱܒ݁ܬ݂ܐ ܚܕ݂ܐ ܡܛܠ ܩܠܗ ܕ݁ܚܱܬ݂ܢܐ ܗܕ݂ܐ ܗܟ݂ܻܝܠ ܚܱܕ݂ܘܬ݂ܐ ܕܻ݁ܝܠܝ ܗܐ ܡܡܱܠܝܐ
John 3:30 ܠܗܱܘ ܗ_ܘ ܘܠܐ ܠܡܪܒ݁ܐ ܘܠܻܝ ܠܡܒ݂ܨܱܪ
John 3:31 ܗܱܘ ܓ݁ܝܪ ܕ݁ܡܢ ܠܥܠ ܐܬ݂ܐ ܠܥܠ ܡܢ ܟ݁ܠ ܗ_ܘ ܘܗܱܘ ܕ݁ܡܢ ܐܱܪܥܐ ܡܢ ܐܱܪܥܐ ܗܘ ܘܡܢ ܐܱܪܥܐ ܡܡܱܠܠ ܗܱܘ ܕ݁ܡܢ ܫܡܱܝܐ ܐܬ݂ܐ ܠܥܠ ܡܢ ܟ݁ܠ ܗ_ܘ
John 3:32 ܘܡܕ݁ܡ ܕܱ݁ܚܙܐ ܘܱܫܡܱܥ ܡܱܣܗܕ݂ ܘܣܗܕ݁ܘܬ݂ܗ ܠܐ ܐ_ܢܫ ܡܩܱܒ݁ܠ
John 3:33 ܗܱܘ ܕ݁ܝܢ ܕ݁ܩܱܒ݁ܠ ܣܗܕ݁ܘܬ݂ܗ ܚܬ݂ܱܡ ܕܱ݁ܐܠܗܐ ܫܱܪܻܝܪܐ ܗܘ
John 3:34 ܐܱܝܢܐ ܓ݁ܝܪ ܕܱ݁ܐܠܗܐ ܫܱܕ݁ܪܗ ܡܠܐ ܗ_ܘ ܕܱ݁ܐܠܗܐ ܡܡܱܠܠ ܠܐ ܗ_ܘܐ ܓ݁ܝܪ ܒ݁ܟ݂ܱܝܠܐ ܝܱܗ_ܒ݂ ܐܱܠܗܐ ܪܘܚܐ
John 3:35 ܐܱܒ݂ܐ ܡܱܚܒ݂ ܠܱܒ݂ܪܐ ܘܟ݂ܠ ܡܕ݁ܡ ܝܱܗ_ܒ݂ ܒܻ݁ܐܝܕ݂ܱܘܗ_ܝ
John 3:36 ܡܱܢ ܕܱ݁ܡܗܱܝܡܢ ܒܱ݁ܒ݂ܪܐ ܐܻܝܬ݂ ܠܗ ܚܱܝܐ ܕܱ݁ܠܥܠܱܡ ܘܡܱܢ ܕ݁ܠܐ ܡܬ݁ܛܦܻ݁ܝܣ ܠܱܒ݂ܪܐ ܠܐ ܢܚܙܐ ܚܱܝܐ ܐܠܐ ܪܘܓ݂ܙܗ ܕܱ݁ܐܠܗܐ ܢܩܱܘܐ ܥܠܱܘܗ_ܝ
John 4:1 ܝܻܕ݂ܱܥ ܕ݁ܝܢ ܝܫܘܥ ܕܱ݁ܫܡܱܥܘ ܦ݁ܪܻܝܫܐ ܕ݁ܬ݂ܱܠܡܻܝܕ݂ܐ ܣܱܓܻ݁ܝܐܐ ܥܒ݂ܱܕ݂ ܘܡܱܥܡܕ݂ ܝܱܬܻ݁ܝܪ ܡܢ ܝܘܚܱܢܢ
John 4:2 ܟܱ݁ܕ݂ ܠܐ ܗ_ܘܐ ܗܘ ܝܫܘܥ ܡܱܥܡܕ݂ ܗ_ܘܐ ܐܠܐ ܬܱ݁ܠܡܻܝܕ݂ܱܘܗ_ܝ
John 4:3 ܘܫܱܒ݂ܩܗ ܠܻܝܗܘܕ݂ ܘܐܙܱܠ ܠܗ ܬ݁ܘܒ݂ ܠܱܓ݂ܠܻܝܠܐ
John 4:4 ܡܱܥܒ݁ܕ݂ܐ ܗ_ܘܬ݂ ܠܗ ܕ݁ܝܢ ܕ݁ܢܻܐܬ݂ܐ ܢܥܒܱ݁ܪ ܥܱܠ ܒ݁ܝܬ݂ ܫܡܪܝܐ
John 4:5 ܘܐܬ݂ܐ ܠܱܡܕ݂ܻܝܢ_ܬ݁ܐ ܕ݁ܫܡܪܝܐ ܕ݁ܡܬ݂ܩܱܪܝܐ ܫܟ݂ܱܪ ܥܱܠ ܓ݁ܢ_ܒ݂ ܩܪܻܝܬ݂ܐ ܕ݁ܝܱܗ_ܒ݂ ܗ_ܘܐ ܝܱܥܩܘܒ݂ ܠܝܱܘܣܦ݂ ܒ݁ܪܗ
John 4:6 ܘܻܐܝܬ݂ ܗ_ܘܐ ܬܱ݁ܡܢ ܡܥܻܝܢܐ ܕ݁ܡܱܝܐ ܕ݁ܝܱܥܩܘܒ݂ ܗܘ ܕ݁ܝܢ ܝܫܘܥ ܠܐܐ ܗ_ܘܐ ܡܢ ܥܱܡܠܐ ܕ݁ܐܘܪܚܐ ܘܻܝܬ݂ܒ݂ ܗ_ܘܐ ܠܗ ܥܱܠ ܡܥܻܝܢܐ ܘܻܐܝܬ݂ ܗ_ܘܱܝ ܫܬ݂ ܫܥܻܝܢ
John 4:7 ܘܐܬ݂ܬ݂ ܐܱܢ_ܬ݁ܬ݂ܐ ܡܢ ܫܡܪܻܝܢ ܕ݁ܬ݂ܡܠܐ ܡܱܝܐ ܘܐܡܱܪ ܠܗ ܝܫܘܥ ܗܱܒ݂ ܠܻܝ ܡܱܝܐ ܐܫܬ݁ܐ
John 4:8 ܬܱ݁ܠܡܻܝܕ݂ܱܘܗ_ܝ ܓ݁ܝܪ ܥܱܠܘ ܗ_ܘܱܘ ܠܱܡܕ݂ܻܝܢ_ܬ݁ܐ ܕ݁ܢܙܒ݁ܢܘܢ ܠܗܘܢ ܣܱܝܒ݁ܪܬ݁ܐ
John 4:9 ܐܡܪܐ ܠܗ ܗܝ ܐܱܢ_ܬ݁ܬ݂ܐ ܫܡܪܝܬ݁ܐ ܐܱܝܟܱ݁ܢܐ ܐܱܢ_ܬ݁ ܝܻܗܘܕ݂ܝܐ ܐܱܢ_ܬ݁ ܘܡܢܝ ܫܐܠ ܐܱܢ_ܬ݁ ܠܡܫܬ݁ܐ ܕܻ݁ܐܝܬ݂ܱܝ ܐܱܢ_ܬ݁ܬ݂ܐ ܫܡܪܝܬ݁ܐ ܠܐ ܓ݁ܝܪ ܡܬ݂ܚܱܫܚܻܝܢ ܝܻܗܘܕ݂ܝܐ ܥܱܡ ܫܡܪܝܐ
John 4:10 ܥܢܐ ܝܫܘܥ ܘܐܡܱܪ ܠܗ ܐܠܘ ܝܕ݂ܥܐ ܗ_ܘܱܝܬ݁ܝ ܡܱܘܗܱܒ݂ܬ݁ܐ ܕܱ݁ܐܠܗܐ ܘܡܱܢܘ ܗܢܐ ܕ݁ܐܡܱܪ ܠܟ݂ܝ ܗܱܒ݂ ܠܻܝ ܐܫܬ݁ܐ ܐܱܢ_ܬ݁ܝ ܫܐܠܐ ܗ_ܘܱܝܬ݁ܝ ܠܗ ܘܝܗܒ݂ ܗ_ܘܐ ܠܟ݂ܝ ܡܱܝܐ ܚܱܝܐ
John 4:11 ܐܡܪܐ ܠܗ ܐܱܢ_ܬ݁ܬ݂ܐ ܗܝ ܡܪܝ ܠܐ ܕܱ݁ܘܠܐ ܐܻܝܬ݂ ܠܟ݂ ܘܒ݂ܻܪܐ ܥܱܡܻܝܩܐ ܐܱܝܡܟ݁ܐ ܠܟ݂ ܡܱܝܐ ܚܱܝܐ
John 4:12 ܠܡܐ ܐܱܢ_ܬ݁ ܪܱܒ݂ ܐܱܢ_ܬ݁ ܡܢ ܐܱܒ݂ܘܢ ܝܱܥܩܘܒ݂ ܗܱܘ ܕ݁ܗܘ ܝܱܗ_ܒ݂ ܠܱܢ ܒܻ݁ܪܐ ܗܕ݂ܐ ܘܗܘ ܡܢܗ ܐܫܬܻ݁ܝ ܘܱܒ݂ܢܱܘܗ_ܝ ܘܥܢܗ
John 4:13 ܥܢܐ ܝܫܘܥ ܘܐܡܱܪ ܠܗ ܟ݁ܠ ܕ݁ܢܫܬ݁ܐ ܡܢ ܗܠܝܢ ܡܱܝܐ ܬ݁ܘܒ݂ ܢܨܗܐ
John 4:14 ܟ݁ܠ ܕ݁ܝܢ ܕ݁ܢܫܬ݁ܐ ܡܢ ܡܱܝܐ ܕ݁ܐܢܐ ܐܬ݁ܠ ܠܗ ܠܐ ܢܨܗܐ ܠܥܠܱܡ ܐܠܐ ܡܱܝܐ ܗܢܘܢ ܕ݁ܝܗܒ݂ ܐ_ܢܐ ܠܗ ܢܗܘܘܢ ܒ݁ܗ ܡܥܻܝܢܐ ܕ݁ܡܱܝܐ ܕ݁ܢܒ݂ܥܻܝܢ ܠܚܱܝܐ ܕܱ݁ܠܥܠܱܡ
John 4:15 ܐܡܪܐ ܠܗ ܐܱܢ_ܬ݁ܬ݂ܐ ܗܝ ܡܪܝ ܗܱܒ݂ ܠܻܝ ܡܢ ܗܠܝܢ ܡܱܝܐ ܕ݁ܠܐ ܬ݁ܘܒ݂ ܐܨܗܐ ܘܠܐ ܗܘܻܝܬ݂ ܐܬ݂ܝܐ ܕ݁ܠܝܐ ܡܢ ܗܪܟ݁ܐ
John 4:16 ܐܡܱܪ ܠܗ ܝܫܘܥ ܙܠܝ ܩܪܝ ܠܒ݂ܱܥܠܟ݂ܝ ܘܬ݂ܝ ܠܗܪܟ݁ܐ
John 4:17 ܐܡܪܐ ܠܗ ܠܱܝܬ݁ ܠܻܝ ܒܱ݁ܥܠܐ ܐܡܱܪ ܠܗ ܝܫܘܥ ܫܱܦܻ݁ܝܪ ܐܡܱܪܬ݁ܝ ܕ݁ܠܱܝܬ݁ ܠܻܝ ܒܱ݁ܥܠܐ
John 4:18 ܚܱܡܫܐ ܓ݁ܝܪ ܒܱ݁ܥܠܻܝܢ ܗܘܱܘ ܠܟ݂ܝ ܘܗܢܐ ܕܻ݁ܐܝܬ݂ ܠܟ݂ܝ ܗܫܐ ܠܐ ܗܘܐ ܒܱ݁ܥܠܟ݂ܝ ܗܕ݂ܐ ܫܱܪܻܝܪܬ݁ܐ ܐܡܱܪܬ݁ܝ
John 4:19 ܐܡܪܐ ܠܗ ܗܝ ܐܱܢ_ܬ݁ܬ݂ܐ ܡܪܝ ܚܙܝܐ ܐ_ܢܐ ܕܱ݁ܢܒ݂ܻܝܐ ܐܱܢ_ܬ݁
John 4:20 ܐܱܒ݂ܗܱܝܢ ܒ݁ܗܢܐ ܛܘܪܐ ܣܓ݂ܕ݂ܘ ܘܱܐܢ_ܬ݁ܘܢ ܐܡܪܻܝܢ ܐܢ_ܬ݁ܘܢ ܕ݁ܒ݂ܐܘܪܻܫܠܡ ܗ_ܘ ܐܱܬ݂ܱܪ ܕ݁ܘܠܐ ܠܡܣܓܱ݁ܕ݂
John 4:21 ܐܡܱܪ ܠܗ ܝܫܘܥ ܐܱܢ_ܬ݁ܬ݂ܐ ܗܱܝܡܢܻܝܢܝ ܕ݁ܐܬ݂ܝܐ ܫܥܬ݂ܐ ܕ݁ܠܐ ܒ݁ܗܢܐ ܛܘܪܐ ܘܐܦ݂ ܠܐ ܒ݁ܐܘܪܻܫܠܡ ܬ݁ܣܓ݁ܕ݂ܘܢ ܠܱܐܒ݂ܐ
John 4:22 ܐܱܢ_ܬ݁ܘܢ ܣܓ݂ܕܻ݁ܝܢ ܐܢ_ܬ݁ܘܢ ܠܡܕ݁ܡ ܕ݁ܠܐ ܝܕ݂ܥܻܝܢ ܐܢ_ܬ݁ܘܢ ܚܢܱܢ ܕ݁ܝܢ ܣܓ݂ܕܻ݁ܝܢ ܚ_ܢܱܢ ܠܡܐ ܕ݁ܝܕ݂ܥܻܝܢ ܚ_ܢܱܢ ܕ݁ܚܱܝܐ ܡܢ ܝܻܗܘܕ݂ܝܐ ܐܢܘܢ
John 4:23 ܐܠܐ ܐܬ݂ܝܐ ܫܥܬ݂ܐ ܘܗܫܐ ܐܻܝܬ݂ܝܗ ܐܡܱܬ݂ܝ ܕ݁ܣܓ݂ܘܕ݂ܐ ܫܱܪܻܝܪܐ ܢܣܓ݁ܕ݂ܘܢ ܠܱܐܒ݂ܐ ܒ݁ܪܘܚܐ ܘܒ݂ܱܫܪܪܐ ܐܦ݂ ܐܱܒ݂ܐ ܓ݁ܝܪ ܕܱ݁ܐܝܟ݂ ܗܠܝܢ ܗ_ܘ ܣܓ݂ܘܕ݂ܐ ܒ݁ܥܐ
John 4:24 ܪܘܚܐ ܗܘ ܓ݁ܝܪ ܐܱܠܗܐ ܘܱܐܝܠܝܢ ܕ݁ܣܓ݂ܕܻ݁ܝܢ ܠܗ ܒ݁ܪܘܚܐ ܘܒ݂ܱܫܪܪܐ ܘܠܐ ܕ݁ܢܣܓ݁ܕ݂ܘܢ
John 4:25 ܐܡܪܐ ܠܗ ܐܱܢ_ܬ݁ܬ݂ܐ ܗܝ ܝܕ݂ܥܐ ܐ_ܢܐ ܕܱ݁ܡܫܻܝܚܐ ܐܬ݂ܐ ܘܡܐ ܕ݁ܐܬ݂ܐ ܗܘ ܡܱܠܦ݂ ܠܱܢ ܟ݁ܠܡܕ݁ܡ
John 4:26 ܐܡܱܪ ܠܗ ܝܫܘܥ ܐܢܐ ܐ_ܢܐ ܕܱ݁ܡܡܱܠܠ ܐ_ܢܐ ܥܱܡܟ݂ܝ
John 4:27 ܘܟ݂ܱܕ݂ ܡܡܱܠܠ ܐܬ݂ܱܘ ܬܱ݁ܠܡܻܝܕ݂ܱܘܗ_ܝ ܘܡܬ݁ܕܱ݁ܡܪܻܝܢ ܗ_ܘܱܘ ܕ݁ܥܱܡ ܐܱܢ_ܬ݁ܬ݂ܐ ܡܡܱܠܠ ܠܐ ܕ݁ܝܢ ܐ_ܢܫ ܐܡܱܪ ܡܢܐ ܒ݁ܥܐ ܐܱܢ_ܬ݁ ܐܱܘ ܡܢܐ ܡܡܱܠܠ ܐܱܢ_ܬ݁ ܥܱܡܗ
John 4:28 ܘܫܒ݂ܩܱܬ݂ ܩܘܠܬ݂ܗ ܐܱܢ_ܬ݁ܬ݂ܐ ܘܐܙܱܠ_ܬ݂ ܠܱܡܕ݂ܻܝܢ_ܬ݁ܐ ܘܐܡܪܐ ܠܐ_ܢܫܐ
John 4:29 ܬܱ݁ܘ ܚܙܱܘ ܓܱ݁ܒ݂ܪܐ ܕ݁ܐܡܱܪ ܠܻܝ ܟ݁ܠ ܡܕ݁ܡ ܕ݁ܥܒ݂ܕ݁ܬ݂ ܠܡܐ ܗܘܝܘ ܡܫܻܝܚܐ
John 4:30 ܘܱܢܦ݂ܱܩܘ ܐ_ܢܫܐ ܡܢ ܡܕ݂ܻܝܢ_ܬ݁ܐ ܘܐܬ݂ܝܢ ܗ_ܘܱܘ ܠܘܬ݂ܗ
John 4:31 ܘܒ݂ܱܝܢܬ݂ ܗܠܝܢ ܒ݁ܥܝܢ ܗ_ܘܱܘ ܡܢܗ ܬܱ݁ܠܡܻܝܕ݂ܱܘܗ_ܝ ܘܐܡܪܻܝܢ ܠܗ ܪܱܒܱ݁ܢ ܠܥܱܣ
John 4:32 ܗܘ ܕ݁ܝܢ ܐܡܱܪ ܠܗܘܢ ܐܻܝܬ݂ ܠܻܝ ܡܐܟ݂ܘܠܬ݁ܐ ܕ݁ܐܟ݂ܘܠ ܐܱܝܕ݂ܐ ܕܱ݁ܐܢ_ܬ݁ܘܢ ܠܐ ܝܕ݂ܥܻܝܢ ܐܢ_ܬ݁ܘܢ
John 4:33 ܐܡܪܻܝܢ ܬܱ݁ܠܡܻܝܕ݂ܐ ܒܱ݁ܝܢܱܝܗܘܢ ܠܡܐ ܐ_ܢܫ ܐܱܝܬܻ݁ܝ ܠܗ ܡܕ݁ܡ ܠܡܐܟ݂ܱܠ
John 4:34 ܐܡܱܪ ܠܗܘܢ ܝܫܘܥ ܡܐܟ݂ܘܠܬ݁ܝ ܕܻ݁ܝܠܝ ܐܻܝܬ݂ܝܗ ܕ݁ܐܥܒ݁ܕ݂ ܨܒ݂ܝܢܗ ܕ݁ܡܱܢ ܕ݁ܫܱܕ݁ܪܱܢܝ ܘܐܫܱܠܡܻܝܘܗ_ܝ ܠܱܥܒ݂ܕ݂ܗ
John 4:35 ܠܐ ܐܱܢ_ܬ݁ܘܢ ܐܡܪܻܝܢ ܕ݁ܒ݂ܬ݂ܱܪ ܐܱܪܒ݁ܥܐ ܝܱܪܚܻܝܢ ܐܬ݂ܐ ܚܨܕ݂ܐ ܗܐ ܐܡܱܪ ܐ_ܢܐ ܠܟ݂ܘܢ ܕܱ݁ܐܪܻܝܡܘ ܥܱܝܢܱܝܟ݁ܘܢ ܘܱܚܙܱܘ ܐܱܪܥܬ݂ܐ ܕܱ݁ܚܘܱܪ ܘܡܱܛܻܝ ܠܱܚܨܕ݂ܐ ܡܢ ܟܱ݁ܕ݁ܘ
John 4:36 ܘܱܐܝܢܐ ܕ݁ܚܨܕ݂ ܐܱܓ݂ܪܐ ܢܣܒ݂ ܘܟ݂ܢܫ ܦܻ݁ܐܪܐ ܠܚܱܝܐ ܕܱ݁ܠܥܠܱܡ ܘܙܪܘܥܐ ܘܚܨܘܕ݂ܐ ܐܱܟ݂ܚܕ݂ܐ ܢܚܕ݁ܘܢ
John 4:37 ܒ݁ܗܕ݂ܐ ܓ݁ܝܪ ܐܻܝܬ݂ܝܗ ܡܠܬ݂ܐ ܕܱ݁ܫܪܪܐ ܕܱ݁ܐ_ܚܪܻܝܢ ܗ_ܘ ܙܪܱܥ ܘܱܐ_ܚܪܻܝܢ ܚܨܕ݂
John 4:38 ܐܢܐ ܫܱܕܱ݁ܪܬ݁ܟ݂ܘܢ ܠܡܚܨܱܕ݂ ܡܕ݁ܡ ܕ݁ܠܐ ܗ_ܘܐ ܐܱܢ_ܬ݁ܘܢ ܠܐܝܻܬ݁ܘܢ ܒ݁ܗ ܐ_ܚܪܢܐ ܓ݁ܝܪ ܠܐܝܻܘ ܘܱܐܢ_ܬ݁ܘܢ ܥܱܠܬ݁ܘܢ ܥܱܠ ܥܱܡܠܗܘܢ ܕ݁ܗܢܘܢ
John 4:39 ܡܢ ܗܝ ܡܕ݂ܻܝܢ_ܬ݁ܐ ܕ݁ܝܢ ܣܱܓܻ݁ܝܐܐ ܗܱܝܡܢܘ ܒ݁ܗ ܫܡܪܝܐ ܡܛܠ ܡܠܬ݂ܗ ܕܱ݁ܐܢ_ܬ݁ܬ݂ܐ ܗܝ ܕ݁ܡܱܣܗܕ݂ܐ ܗ_ܘܬ݂ ܕ݁ܐܡܱܪ ܠܻܝ ܟ݁ܠܡܕ݁ܡ ܕ݁ܥܒ݂ܕ݁ܬ݂
John 4:40 ܘܟ݂ܱܕ݂ ܐܬ݂ܱܘ ܠܘܬ݂ܗ ܗܢܘܢ ܫܡܪܝܐ ܒ݁ܥܱܘ ܡܢܗ ܕ݁ܢܗܘܐ ܠܘܬ݂ܗܘܢ ܘܱܗܘܐ ܠܘܬ݂ܗܘܢ ܬ݁ܪܝܢ ܝܱܘܡܻܝܢ
John 4:41 ܘܣܱܓܻ݁ܝܐܐ ܗܱܝܡܢܘ ܒ݁ܗ ܡܛܠ ܡܠܬ݂ܗ
John 4:42 ܘܐܡܪܻܝܢ ܗ_ܘܱܘ ܠܱܐܢ_ܬ݁ܬ݂ܐ ܗܝ ܕ݁ܡܟܻ݁ܝܠ ܠܐ ܗ_ܘܐ ܡܛܠ ܡܠܬ݂ܟ݂ܝ ܡܗܱܝܡܢܻܝܢ ܚ_ܢܱܢ ܒ݁ܗ ܚܢܱܢ ܓ݁ܝܪ ܫܡܱܥܢ ܘܻܝܕ݂ܱܥܢ ܕ݁ܗܢܱܘ ܫܱܪܻܝܪܐܝܻܬ݂ ܡܫܻܝܚܐ ܡܱܚܝܢܗ ܕ݁ܥܠܡܐ
John 4:43 ܘܒ݂ܬ݂ܱܪ ܬ݁ܪܝܢ ܝܱܘܡܻܝܢ ܢܦ݂ܱܩ ܝܫܘܥ ܡܢ ܬܱ݁ܡܢ ܘܐܙܱܠ ܠܱܓ݂ܠܻܝܠܐ
John 4:44 ܗܘ ܓ݁ܝܪ ܝܫܘܥ ܣܗܕ݂ ܕܱ݁ܢܒ݂ܻܝܐ ܒܱ݁ܡܕ݂ܻܝܢ_ܬ݁ܗ ܠܐ ܡܬ݂ܝܱܩܱܪ
John 4:45 ܟܱ݁ܕ݂ ܕ݁ܝܢ ܐܬ݂ܐ ܠܱܓ݂ܠܻܝܠܐ ܩܱܒ݁ܠܘܗ_ܝ ܓ݁ܠܻܝܠܝܐ ܕܱ݁ܚܙܱܘ ܐܬ݂ܘܬ݂ܐ ܟ݁ܠ ܕܱ݁ܥܒ݂ܱܕ݂ ܒ݁ܐܘܪܻܫܠܡ ܒ݁ܥܱܕ݂ܥܻܕ݂ܐ ܐܬ݂ܱܘ ܗ_ܘܱܘ ܓ݁ܝܪ ܘܐܦ݂ ܗܢܘܢ ܠܥܱܕ݂ܥܻܕ݂ܐ
John 4:46 ܐܬ݂ܐ ܕ݁ܝܢ ܬ݁ܘܒ݂ ܝܫܘܥ ܠܩܛܢܐ ܕܱ݁ܓ݂ܠܻܝܠܐ ܐܱܝܟ݁ܐ ܕܱ݁ܥܒ݂ܱܕ݂ ܡܱܝܐ ܚܱܡܪܐ ܘܻܐܝܬ݂ ܗ_ܘܐ ܒܱ݁ܟ݂ܦ݂ܱܪܢܱܚܘܡ ܥܒ݂ܕ݂ ܡܱܠܟ݁ܐ ܚܱܕ݂ ܕܱ݁ܒ݂ܪܗ ܟ݁ܪܻܝܗ ܗ_ܘܐ
John 4:47 ܗܢܐ ܫܡܱܥ ܕ݁ܐܬ݂ܐ ܝܫܘܥ ܡܢ ܝܻܗܘܕ݂ ܠܱܓ݂ܠܻܝܠܐ ܘܐܙܱܠ ܠܘܬ݂ܗ ܘܒ݂ܥܐ ܗ_ܘܐ ܡܢܗ ܕ݁ܢܚܘܬ݂ ܘܢܱܐܣܐ ܠܱܒ݂ܪܗ ܩܱܪܻܝܒ݂ ܗ_ܘܐ ܓ݁ܝܪ ܠܱܡܡܬ݂
John 4:48 ܐܡܱܪ ܠܗ ܝܫܘܥ ܐܢ ܐܬ݂ܘܬ݂ܐ ܘܬ݂ܕ݂ܡܪܬ݂ܐ ܠܐ ܬ݁ܚܙܘܢ ܠܐ ܬ݁ܗܱܝܡܢܘܢ
John 4:49 ܐܡܱܪ ܠܗ ܗܱܘ ܥܒ݂ܕ݂ ܡܱܠܟ݁ܐ ܡܪܝ ܚܘܬ݂ ܥܱܕ݂ܠܐ ܡܐܬ݂ ܠܗ ܛܱܠܝܐ
John 4:50 ܐܡܱܪ ܠܗ ܝܫܘܥ ܙܠ ܒ݁ܪܟ݂ ܚܱܝ ܗ_ܘ ܘܗܱܝܡܢ ܗܱܘ ܓܱ݁ܒ݂ܪܐ ܒ݁ܡܠܬ݂ܐ ܕ݁ܐܡܱܪ ܠܗ ܝܫܘܥ ܘܐܙܱܠ
John 4:51 ܟܱ݁ܕ݂ ܕ݁ܝܢ ܢܚܬ݂ ܗ_ܘܐ ܐܱܪܥܘܗ_ܝ ܥܱܒ݂ܕܱ݁ܘܗ_ܝ ܘܣܱܒ݁ܪܘܗ_ܝ ܘܐܡܪܻܝܢ ܠܗ ܒ݁ܪܟ݂ ܚܝܐ
John 4:52 ܘܫܱܐܠ ܐܢܘܢ ܒܱ݁ܐܝܢܐ ܥܕ݁ܢܐ ܐܬ݂ܚܠܡ ܐܡܪܻܝܢ ܠܗ ܐܬ݂ܡܠܝ ܒܱ݁ܫܒ݂ܱܥ ܫܥܻܝܢ ܫܒ݂ܱܩܬ݂ܗ ܐܫܬ݂ܐ
John 4:53 ܘܻܝܕ݂ܱܥ ܐܱܒ݂ܘܗ_ܝ ܕܱ݁ܒ݂ܗܝ ܫܥܬ݂ܐ ܕ݁ܒ݂ܗ ܐܡܱܪ ܠܗ ܝܫܘܥ ܕܱ݁ܒ݂ܪܟ݂ ܚܝܐ ܘܗܱܝܡܢ ܗܘ ܘܒ݂ܱܝܬ݁ܗ ܟ݁ܠܗ
John 4:54 ܗܕ݂ܐ ܬ݁ܘܒ݂ ܐܬ݂ܐ ܕ݁ܬ݂ܱܪܬ݁ܝܢ ܥܒ݂ܱܕ݂ ܝܫܘܥ ܟܱ݁ܕ݂ ܐܬ݂ܐ ܡܢ ܝܻܗܘܕ݂ ܠܱܓ݂ܠܻܝܠܐ
John 5:1 ܒ݁ܬ݂ܱܪ ܗܠܝܢ ܗܘܐ ܥܱܕ݂ܥܻܕ݂ܐ ܕܻ݁ܝܗܘܕ݂ܝܐ ܘܱܣܠܩ ܝܫܘܥ ܠܐܘܪܻܫܠܡ
John 5:2 ܐܻܝܬ݂ ܗ_ܘܐ ܕ݁ܝܢ ܬܱ݁ܡܢ ܒ݁ܐܘܪܻܫܠܡ ܕ݁ܘܟ݁ܬ݂ܐ ܚܕ݂ܐ ܕ݁ܡܱܥܡܘܕ݂ܻܝܬ݂ܐ ܕ݁ܡܬ݂ܩܱܪܝܐ ܥܒ݂ܪܐܝܻܬ݂ ܒ݁ܝܬ݂-ܚܣܕ݁ܐ ܘܻܐܝܬ݂ ܗ_ܘܐ ܒ݁ܗ ܚܱܡܫܐ ܐܣܛܘܻܝܢ
John 5:3 ܘܱܒ݂ܗܠܝܢ ܪܡܝܢ ܗ_ܘܱܘ ܥܱܡܐ ܣܱܓܻ݁ܝܐܐ ܕܱ݁ܟ݂ܪܻܝܗܐ ܘܱܣܡܱܝܐ ܘܱܚܓ݂ܻܝܣܐ ܘܝܱܒܻ݁ܝܫܐ ܘܱܡܣܱܟ݁ܝܢ ܗ_ܘܱܘ ܠܙܘܥܐ ܕ݁ܡܱܝܐ
John 5:4 ܡܱܠܱܐܟ݂ܐ ܓ݁ܝܪ ܒܱ݁ܙܒ݂ܱܢ ܙܒ݂ܱܢ ܢܚܬ݂ ܗ_ܘܐ ܠܗ ܠܡܱܥܡܘܕ݂ܻܝܬ݂ܐ ܘܱܡܙܻܝܥ ܗ_ܘܐ ܠܗܘܢ ܠܡܱܝܐ ܘܱܐܝܢܐ ܕ݁ܩܱܕ݂ܡܝܐ ܢܚܬ݂ ܗ_ܘܐ ܡܢ ܒ݁ܬ݂ܱܪ ܙܱܘܥܐ ܕ݁ܡܱܝܐ ܡܬ݂ܚܠܡ ܗ_ܘܐ ܟ݁ܠ ܟܻ݁ܐܒ݂ܐ ܐܱܝܢܐ ܕܻ݁ܐܝܬ݂ ܗ_ܘܐ ܠܗ
John 5:5 ܐܻܝܬ݂ ܗ_ܘܐ ܕ݁ܝܢ ܬܱ݁ܡܢ ܓܱ݁ܒ݂ܪܐ ܚܱܕ݂ ܕܱ݁ܬ݂ܠܬ݂ܻܝܢ ܘܱܬ݂ܡܢܐ ܫܢܻܝܢ ܐܻܝܬ݂ܱܘܗ_ܝ ܗ_ܘܐ ܒ݁ܟ݂ܘܪܗܢܐ
John 5:6 ܠܗܢܐ ܚܙܐ ܝܫܘܥ ܕܱ݁ܪܡܐ ܘܻܝܕ݂ܱܥ ܕ݁ܙܱܒ݂ܢܐ ܣܱܓܻ݁ܝܐܐ ܐܻܝܬ݂ ܠܗ ܘܐܡܱܪ ܠܗ ܨܒ݂ܐ ܐܱܢ_ܬ݁ ܕ݁ܬ݂ܬ݂ܚܠܡ
John 5:7 ܥܢܐ ܗܱܘ ܟ݁ܪܻܝܗܐ ܘܐܡܱܪ ܐܻܝܢ ܡܪܝ ܠܱܝܬ݁ ܠܻܝ ܕ݁ܝܢ ܐ_ܢܫ ܕ݁ܡܐ ܕ݁ܐܬ݁ܬ݁ܙܻܝܥܘ ܡܱܝܐ ܢܱܪܡܝܢܝ ܒ݁ܡܱܥܡܘܕ݂ܻܝܬ݂ܐ ܐܠܐ ܥܱܕ݂ ܐܢܐ ܐܬ݂ܐ ܐ_ܢܐ ܐ_ܚܪܻܝܢ ܡܢ ܩܕ݂ܡܱܝ ܢܚܬ݂
John 5:8 ܐܡܱܪ ܠܗ ܝܫܘܥ ܩܘܡ ܫܩܘܠ ܥܱܪܣܟ݂ ܘܗܱܠܟ݂
John 5:9 ܘܒ݂ܱܪ ܫܥܬ݂ܗ ܐܬ݂ܚܠܡ ܓܱ݁ܒ݂ܪܐ ܗܱܘ ܘܩܡ ܫܩܱܠ ܥܱܪܣܗ ܘܗܱܠܟ݂ ܘܗܘ ܗܱܘ ܝܱܘܡܐ ܫܱܒ݁ܬ݂ܐ ܗ_ܘܬ݂
John 5:10 ܘܐܡܪܻܝܢ ܠܗ ܝܻܗܘܕ݂ܝܐ ܠܗܱܘ ܕ݁ܐܬ݂ܱܐܣܻܝ ܫܱܒ݁ܬ݂ܐ ܗ_ܝ ܠܐ ܫܱܠܻܝܛ ܠܟ݂ ܕ݁ܬ݂ܫܩܘܠ ܥܱܪܣܟ݂
John 5:11 ܗܘ ܕ݁ܝܢ ܥܢܐ ܘܐܡܱܪ ܠܗܘܢ ܗܱܘ ܕ݁ܥܱܒ݂ܕܱ݁ܢܝ ܚܠܻܝܡܐ ܗܘ ܐܡܱܪ ܠܻܝ ܕܱ݁ܫܩܘܠ ܥܱܪܣܟ݂ ܘܗܱܠܟ݂
John 5:12 ܘܫܱܐܠܘܗ_ܝ ܡܱܢܘ ܗܢܐ ܓܱ݁ܒ݂ܪܐ ܕ݁ܐܡܱܪ ܠܟ݂ ܕܱ݁ܫܩܘܠ ܥܱܪܣܟ݂ ܘܗܱܠܟ݂
John 5:13 ܗܱܘ ܕ݁ܝܢ ܕ݁ܐܬ݂ܱܐܣܻܝ ܠܐ ܝܕ݂ܱܥ ܗ_ܘܐ ܡܱܢܘ ܝܫܘܥ ܓ݁ܝܪ ܐܬ݂ܓ݁ܢܻܝ ܗ_ܘܐ ܠܗ ܒ݁ܟ݂ܢܫܐ ܣܱܓܻ݁ܝܐܐ ܕܻ݁ܐܝܬ݂ ܗ_ܘܐ ܒ݁ܕ݂ܘܟ݁ܬ݂ܐ ܗܝ
John 5:14 ܒ݁ܬ݂ܱܪ ܙܒ݂ܱܢ ܐܫܟ݁ܚܗ ܝܫܘܥ ܒ݁ܗܱܝܟ݁ܠܐ ܘܐܡܱܪ ܠܗ ܗܐ ܚܠܻܝܡ ܐܱܢ_ܬ݁ ܬ݁ܘܒ݂ ܠܐ ܬ݁ܚܛܐ ܕܱ݁ܠܡܐ ܢܗܘܐ ܠܟ݂ ܡܕ݁ܡ ܕ݁ܒ݂ܻܝܫ ܡܢ ܩܱܕ݂ܡܝܐ
John 5:15 ܘܐܙܱܠ ܗܱܘ ܓܱ݁ܒ݂ܪܐ ܘܐܡܱܪ ܠܻܝܗܘܕ݂ܝܐ ܕ݁ܝܫܘܥ ܗ_ܘ ܗܱܘ ܕܱ݁ܐܚܠܡܗ
John 5:16 ܘܡܛܠ ܗܕ݂ܐ ܪܕ݂ܦܻ݁ܝܢ ܗ_ܘܱܘ ܝܻܗܘܕ݂ܝܐ ܠܝܫܘܥ ܘܒ݂ܥܝܢ ܗ_ܘܱܘ ܠܡܩܛܠܗ ܕ݁ܗܠܝܢ ܥܒ݂ܕ݂ ܗ_ܘܐ ܒ݁ܫܱܒ݁ܬ݂ܐ
John 5:17 ܗܘ ܕ݁ܝܢ ܝܫܘܥ ܐܡܱܪ ܠܗܘܢ ܐܒ݂ܝ ܥܕ݂ܱܡܐ ܠܗܫܐ ܥܒ݂ܕ݂ ܐܦ݂ ܐܢܐ ܥܒ݂ܕ݂ ܐ_ܢܐ
John 5:18 ܘܡܛܠ ܗܕ݂ܐ ܝܱܬܻ݁ܝܪܐܝܻܬ݂ ܒ݁ܥܝܢ ܗ_ܘܱܘ ܝܻܗܘܕ݂ܝܐ ܠܡܩܛܠܗ ܠܐ ܒܱ݁ܠܚܘܕ݂ ܕ݁ܫܪܐ ܗ_ܘܐ ܫܱܒ݁ܬ݂ܐ ܐܠܐ ܐܦ݂ ܕ݁ܥܱܠ ܐܱܠܗܐ ܕܱ݁ܐܒ݂ܘܗ_ܝ ܐܻܝܬ݂ܱܘܗ_ܝ ܐܡܱܪ ܗ_ܘܐ ܘܡܱܫܘܐ ܗ_ܘܐ ܢܱܦ݂ܫܗ ܥܱܡ ܐܱܠܗܐ
John 5:19 ܥܢܐ ܕ݁ܝܢ ܝܫܘܥ ܘܐܡܱܪ ܠܗܘܢ ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܠܐ ܡܫܟܱ݁ܚ ܒ݁ܪܐ ܥܒ݂ܕ݂ ܡܕ݁ܡ ܡܢ ܨܒ݂ܘܬ݂ ܢܱܦ݂ܫܗ ܐܠܐ ܡܕ݁ܡ ܕ݁ܚܙܐ ܠܱܐܒ݂ܐ ܕ݁ܥܒ݂ܕ݂ ܐܱܝܠܝܢ ܓ݁ܝܪ ܕܱ݁ܐܒ݂ܐ ܥܒ݂ܕ݂ ܗܠܝܢ ܐܦ݂ ܒ݁ܪܐ ܐܱܟ݂ܘܬ݂ܗ ܥܒ݂ܕ݂
John 5:20 ܐܱܒ݂ܐ ܓ݁ܝܪ ܪܚܡ ܠܱܒ݂ܪܗ ܘܟ݂ܠܡܕ݁ܡ ܕ݁ܥܒ݂ܕ݂ ܡܚܱܘܐ ܠܗ ܘܱܕ݂ܝܱܬܻ݁ܝܪܻܝܢ ܡܢ ܗܠܝܢ ܥܒ݂ܕ݂ܐ ܡܚܱܘܐ ܠܗ ܕܱ݁ܐܢ_ܬ݁ܘܢ ܬ݁ܬ݁ܕܱ݁ܡܪܘܢ
John 5:21 ܐܱܝܟܱ݁ܢܐ ܓ݁ܝܪ ܕܱ݁ܐܒ݂ܐ ܡܩܻܝܡ ܡܻܝܬ݂ܐ ܘܡܱܚܐ ܠܗܘܢ ܗܟ݂ܱܢܐ ܐܦ݂ ܒ݁ܪܐ ܠܱܐܝܠܝܢ ܕ݁ܨܒ݂ܐ ܡܱܚܐ
John 5:22 ܠܐ ܗ_ܘܐ ܓ݁ܝܪ ܐܱܒ݂ܐ ܕ݁ܐܢ ܠܐ_ܢܫ ܐܠܐ ܟ݁ܠܗ ܕܻ݁ܝܢܐ ܝܱܗܒ݁ܗ ܠܱܒ݂ܪܐ
John 5:23 ܕ݁ܟ݂ܠܢܫ ܢܝܱܩܱܪ ܠܱܒ݂ܪܐ ܐܱܝܟ݂ ܕܱ݁ܡܝܱܩܱܪ ܠܱܐܒ݂ܐ ܗܱܘ ܕ݁ܠܐ ܡܝܱܩܱܪ ܠܱܒ݂ܪܐ ܠܐ ܡܝܱܩܱܪ ܠܱܐܒ݂ܐ ܕ݁ܫܱܕ݁ܪܗ
John 5:24 ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܡܱܢ ܕ݁ܫܡܱܥ ܡܠܱܬ݂ܝ ܘܱܡܗܱܝܡܢ ܠܡܱܢ ܕ݁ܫܱܕ݁ܪܱܢܝ ܐܻܝܬ݂ ܠܗ ܚܱܝܐ ܕܱ݁ܠܥܠܱܡ ܘܱܠܕ݂ܻܝܢܐ ܠܐ ܐܬ݂ܐ ܐܠܐ ܫܱܢܻܝ ܠܗ ܡܢ ܡܱܘܬ݁ܐ ܠܚܱܝܐ
John 5:25 ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܐܬ݂ܝܐ ܫܥܬ݂ܐ ܐܦ݂ ܗܫܐ ܐܻܝܬ݂ܝܗ ܐܡܱܬ݂ܝ ܕ݁ܡܻܝܬ݂ܐ ܢܫܡܥܘܢ ܩܠܗ ܕܱ݁ܒ݂ܪܗ ܕܱ݁ܐܠܗܐ ܘܗܢܘܢ ܕ݁ܫܡܥܻܝܢ ܢܻܚܘܢ
John 5:26 ܐܱܝܟܱ݁ܢܐ ܓ݁ܝܪ ܕ݁ܠܱܐܒ݂ܐ ܐܻܝܬ݂ ܚܱܝܐ ܒܱ݁ܩܢܘܡܗ ܗܟ݂ܱܢܐ ܝܱܗ_ܒ݂ ܐܦ݂ ܠܱܒ݂ܪܐ ܕ݁ܢܗܘܘܢ ܚܱܝܐ ܒܱ݁ܩܢܘܡܗ
John 5:27 ܘܱܐܫܠܛܗ ܕ݁ܢܗܘܐ ܥܒ݂ܕ݂ ܐܦ݂ ܕܻ݁ܝܢܐ
John 5:28 ܕܱ݁ܒ݂ܪܗ ܗܘ ܕ݁ܝܢ ܕ݁ܐ_ܢܫܐ ܠܐ ܬ݁ܬ݁ܕܱ݁ܡܪܘܢ ܒ݁ܗܕ݂ܐ ܕ݁ܐܬ݂ܝܐ ܫܥܬ݂ܐ ܐܡܱܬ݂ܝ ܕ݁ܟ݂ܠܗܘܢ ܐܱܝܠܝܢ ܕܱ݁ܒ݂ܩܱܒ݂ܪܐ ܐܢܘܢ ܢܫܡܥܘܢ ܩܠܗ
John 5:29 ܘܢܦ݁ܩܘܢ ܐܱܝܠܝܢ ܕܱ݁ܥܒ݂ܱܕ݂ܘ ܛܒ݂ܬ݂ܐ ܠܱܩܝܡܬ݁ܐ ܕ݁ܚܱܝܐ ܘܱܐܝܠܝܢ ܕܱ݁ܥܒ݂ܱܕ݂ܘ ܒܻ݁ܝܫܬ݂ܐ ܠܱܩܝܡܬ݁ܐ ܕ݁ܕ݂ܻܝܢܐ
John 5:30 ܠܐ ܡܫܟܱ݁ܚ ܐ_ܢܐ ܡܕ݁ܡ ܡܢ ܨܒ݂ܘܬ݂ ܢܱܦ݂ܫܝ ܠܡܥܒܱ݁ܕ݂ ܐܠܐ ܐܱܝܟܱ݁ܢܐ ܕ݁ܫܡܱܥ ܐ_ܢܐ ܕ݁ܐܢ ܐ_ܢܐ ܘܕ݂ܻܝܢܝ ܟܻ݁ܐܝܢ ܗ_ܘ ܠܐ ܓ݁ܝܪ ܒ݁ܥܐ ܐ_ܢܐ ܨܒ݂ܝܢܝ ܐܠܐ ܨܒ݂ܝܢܗ ܕ݁ܡܱܢ ܕ݁ܫܱܕ݁ܪܱܢܝ
John 5:31 ܐܢ ܐܢܐ ܡܱܣܗܕ݂ ܐ_ܢܐ ܥܱܠ ܢܱܦ݂ܫܝ ܣܗܕ݁ܘܬ݂ܝ ܠܐ ܗܘܬ݂ ܫܱܪܻܝܪܐ
John 5:32 ܐ_ܚܪܻܝܢ ܗ_ܘ ܗܱܘ ܕ݁ܡܱܣܗܕ݂ ܥܠܱܝ ܘܝܕ݂ܱܥ ܐ_ܢܐ ܕ݁ܫܱܪܻܝܪܐ ܗ_ܝ ܣܗܕ݁ܘܬ݂ܗ ܕ݁ܡܱܣܗܕ݂ ܥܠܱܝ
John 5:33 ܐܱܢ_ܬ݁ܘܢ ܫܱܕܱ݁ܪܬ݁ܘܢ ܠܘܬ݂ ܝܘܚܱܢܢ ܘܱܐܣܗܕ݂ ܥܱܠ ܫܪܪܐ
John 5:34 ܐܢܐ ܕ݁ܝܢ ܠܐ ܗ_ܘܐ ܡܢ ܒܱ݁ܪܢܫܐ ܢܣܒ݂ ܐ_ܢܐ ܣܗܕ݁ܘܬ݂ܐ ܐܠܐ ܗܠܝܢ ܐܡܱܪ ܐ_ܢܐ ܕܱ݁ܐܢ_ܬ݁ܘܢ ܬܻ݁ܚܘܢ
John 5:35 ܗܱܘ ܫܪܓ݂ܐ ܗ_ܘܐ ܕ݁ܕ݂ܠܩ ܘܡܱܢܗܱܪ ܘܱܐܢ_ܬ݁ܘܢ ܨܒ݂ܱܝܬ݁ܘܢ ܕ݁ܬ݂ܫܬܱ݁ܒ݂ܗܪܘܢ ܕ݁ܫܥܬ݂ܐ ܒ݁ܢܘܗܪܗ
John 5:36 ܠܻܝ ܕ݁ܝܢ ܐܻܝܬ݂ ܠܻܝ ܣܗܕ݁ܘܬ݂ܐ ܕ݁ܪܱܒ݁ܐ ܡܢ ܕ݁ܝܘܚܱܢܢ ܥܒ݂ܕ݂ܐ ܓ݁ܝܪ ܕ݁ܝܱܗ_ܒ݂ ܠܻܝ ܐܒ݂ܝ ܕ݁ܐܫܱܠܡ ܐܢܘܢ ܗܢܘܢ ܥܒ݂ܕ݂ܐ ܕ݁ܥܒ݂ܕ݂ ܐ_ܢܐ ܣܗܕܻ݁ܝܢ ܥܠܱܝ ܕܱ݁ܐܒ݂ܐ ܫܱܠܚܱܢܝ
John 5:37 ܘܱܐܒ݂ܐ ܕ݁ܫܱܠܚܱܢܝ ܗܘ ܣܗܕ݂ ܥܠܱܝ ܠܐ ܩܠܗ ܡܡܬ݂ܘܡ ܫܡܱܥܬ݁ܘܢ ܘܠܐ ܚܙܘܗ ܚܙܱܝܬ݁ܘܢ
John 5:38 ܘܡܠܬ݂ܗ ܠܐ ܡܩܱܘܝܐ ܒ݁ܟ݂ܘܢ ܡܛܠ ܕܱ݁ܒ݂ܗܱܘ ܕ݁ܗܘ ܫܱܕܱ݁ܪ ܐܱܢ_ܬ݁ܘܢ ܠܐ ܡܗܱܝܡܢܻܝܢ ܐܢ_ܬ݁ܘܢ
John 5:39 ܒ݁ܨܱܘ ܟ݁ܬ݂ܒ݂ܐ ܕܱ݁ܒ݂ܗܘܢ ܡܱܣܒ݁ܪܻܝܢ ܐܢ_ܬ݁ܘܢ ܕ݁ܚܱܝܐ ܕܱ݁ܠܥܠܱܡ ܐܻܝܬ݂ ܠܟ݂ܘܢ ܘܗܢܘܢ ܣܗܕܻ݁ܝܢ ܥܠܱܝ
John 5:40 ܘܠܐ ܨܒ݂ܝܢ ܐܢ_ܬ݁ܘܢ ܕ݁ܬ݂ܻܐܬ݂ܘܢ ܠܘܬ݂ܝ ܕ݁ܚܱܝܐ ܕܱ݁ܠܥܠܱܡ ܢܗܘܘܢ ܠܟ݂ܘܢ
John 5:41 ܫܘܒ݂ܚܐ ܡܢ ܒ݁ܢܱܝ ܐ_ܢܫܐ ܠܐ ܢܣܒ݂ ܐ_ܢܐ
John 5:42 ܐܠܐ ܝܻܕ݂ܱܥܬ݁ܟ݂ܘܢ ܕ݁ܚܘܒ݁ܗ ܕܱ݁ܐܠܗܐ ܠܱܝܬ݁ ܒ݁ܟ݂ܘܢ
John 5:43 ܐܢܐ ܐܬ݂ܻܝܬ݂ ܒܱ݁ܫܡܗ ܕ݁ܐܒ݂ܝ ܘܠܐ ܡܩܱܒ݁ܠܻܝܢ ܐܢ_ܬ݁ܘܢ ܠܻܝ ܘܐܢ ܐ_ܚܪܻܝܢ ܢܻܐܬ݂ܐ ܒ݁ܫܡ ܢܱܦ݂ܫܗ ܠܗܱܘ ܬ݁ܩܱܒ݁ܠܘܢ
John 5:44 ܐܱܝܟܱ݁ܢܐ ܡܫܟ݁ܚܻܝܢ ܐܢ_ܬ݁ܘܢ ܠܱܡܗܱܝܡܢܘ ܕ݁ܫܘܒ݂ܚܐ ܚܱܕ݂ ܡܢ ܚܱܕ݂ ܡܩܱܒ݁ܠܻܝܢ ܐܢ_ܬ݁ܘܢ ܘܫܘܒ݂ܚܐ ܕ݁ܡܢ ܚܱܕ݂ ܐܱܠܗܐ ܠܐ ܒ݁ܥܝܢ ܐܢ_ܬ݁ܘܢ
John 5:45 ܠܡܐ ܣܒ݂ܪܻܝܢ ܐܢ_ܬ݁ܘܢ ܕ݁ܐܢܐ ܐܟ݂ܠ ܐ_ܢܐ ܩܱܪܨܝܱܟ݁ܘܢ ܩܕ݂ܡ ܐܱܒ݂ܐ ܐܻܝܬ݂ܱܘܗ_ܝ ܡܱܢ ܕ݁ܐܟ݂ܠ ܩܱܪܨܝܱܟ݁ܘܢ ܡܘܫܐ ܗܱܘ ܕ݁ܒ݂ܗ ܣܱܒܱ݁ܪܬ݁ܘܢ
John 5:46 ܐܠܘ ܓ݁ܝܪ ܒ݁ܡܘܫܐ ܗܱܝܡܢܬ݁ܘܢ ܐܦ݂ ܒܻ݁ܝ ܡܗܱܝܡܢܻܝܢ ܗ_ܘܱܝܬ݁ܘܢ ܡܘܫܐ ܓ݁ܝܪ ܥܠܱܝ ܟ݁ܬ݂ܱܒ݂
John 5:47 ܘܐܢ ܠܱܟ݂ܬ݂ܒ݂ܱܘܗ_ܝ ܕ݁ܗܱܘ ܠܐ ܡܗܱܝܡܢܻܝܢ ܐܢ_ܬ݁ܘܢ ܐܱܝܟܱ݁ܢܐ ܠܡܠܱܝ ܕܻ݁ܝܠܝ ܬ݁ܗܱܝܡܢܘܢ
John 6:1 ܒ݁ܬ݂ܱܪ ܗܠܝܢ ܐܙܱܠ ܝܫܘܥ ܠܥܒ݂ܪܐ ܕ݁ܝܱܡܐ ܕܱ݁ܓ݂ܠܻܝܠܐ ܕ݁ܛܻܒ݂ܪܻܝܘܣ
John 6:2 ܘܐܙܱܠܘ ܒ݁ܬ݂ܪܗ ܟ݁ܢܫܐ ܣܱܓܻ݁ܝܐܐ ܡܛܠ ܕ݁ܚܙܝܢ ܗ_ܘܱܘ ܐܬ݂ܘܬ݂ܐ ܕ݁ܥܒ݂ܕ݂ ܒܱ݁ܟ݂ܪܻܝܗܐ
John 6:3 ܘܱܣܠܩ ܝܫܘܥ ܠܛܘܪܐ ܘܬ݂ܱܡܢ ܝܬ݂ܒ݂ ܗ_ܘܐ ܥܱܡ ܬܱ݁ܠܡܻܝܕ݂ܱܘܗ_ܝ
John 6:4 ܩܱܪܻܝܒ݂ ܗ_ܘܐ ܕ݁ܝܢ ܥܱܕ݂ܥܻܕ݂ܐ ܕ݁ܦ݂ܨܚܐ ܕܻ݁ܝܗܘܕ݂ܝܐ
John 6:5 ܘܱܐܪܻܝܡ ܥܱܝܢܱܘܗ_ܝ ܝܫܘܥ ܘܱܚܙܐ ܟ݁ܢܫܐ ܣܱܓܻ݁ܝܐܐ ܕ݁ܐܬ݂ܐ ܠܘܬ݂ܗ ܘܐܡܱܪ ܠܦ݂ܻܝܠܻܝܦ݁ܘܣ ܐܱܝܡܟ݁ܐ ܢܙܒ݁ܢ ܠܱܚܡܐ ܕ݁ܢܐܟ݂ܠܘܢ ܗܠܝܢ
John 6:6 ܗܕ݂ܐ ܕ݁ܝܢ ܐܡܱܪ ܟܱ݁ܕ݂ ܡܢܱܣܐ ܠܗ ܗܘ ܓ݁ܝܪ ܝܕ݂ܱܥ ܗ_ܘܐ ܡܢܐ ܥܬ݂ܻܝܕ݂ ܠܡܥܒܱ݁ܕ݂
John 6:7 ܐܡܱܪ ܠܗ ܦ݂ܻܝܠܻܝܦ݁ܘܣ ܕ݁ܡܱܐܬ݂ܝܢ ܕܻ݁ܝܢܪܻܝܢ ܠܱܚܡܐ ܠܐ ܣܦ݂ܩ ܠܗܘܢ ܟܱ݁ܕ݂ ܩܱܠܻܝܠ ܩܱܠܻܝܠ ܚܱܕ݂ ܚܱܕ݂ ܡܢܗܘܢ ܢܣܱܒ݂
John 6:8 ܐܡܱܪ ܠܗ ܚܱܕ݂ ܡܢ ܬܱ݁ܠܡܻܝܕ݂ܱܘܗ_ܝ ܐܱܢܕ݁ܪܐܘܣ ܐܱܚܘܗ_ܝ ܕ݁ܫܡܥܘܢ ܟܻ݁ܐܦ݂ܐ
John 6:9 ܐܻܝܬ݂ ܬ݁ܢܢ ܛܱܠܝܐ ܚܱܕ݂ ܕܻ݁ܐܝܬ݂ ܥܠܱܘܗ_ܝ ܚܱܡܫ ܓ݁ܪܻܝܨܢ ܕܱ݁ܣܥܪܐ ܘܱܬ݂ܪܝܢ ܢܘܢܻܝܢ ܐܠܐ ܗܠܝܢ ܡܢܐ ܐܢܘܢ ܠܗܠܝܢ ܟ݁ܠܗܘܢ
John 6:10 ܐܡܱܪ ܠܗܘܢ ܝܫܘܥ ܥܒ݂ܕ݂ܘ ܐ_ܢܫܐ ܟ݁ܠܗܘܢ ܕ݁ܢܣܬܱ݁ܡܟ݁ܘܢ ܥܣܒ݁ܐ ܕ݁ܝܢ ܣܱܓܻ݁ܝ ܗ_ܘܐ ܒ݁ܗ ܒ݁ܕ݂ܘܟ݁ܬ݂ܐ ܗܝ ܘܐܣܬ݁ܡܟ݂ܘ ܓܱ݁ܒ݂ܪܐ ܒ݁ܡܢܝܢܐ ܚܱܡܫܐ ܐܱܠܦ݂ܻܝܢ
John 6:11 ܘܱܫܩܱܠ ܝܫܘܥ ܠܱܚܡܐ ܘܒ݂ܱܪܟ݂ ܘܦ݂ܱܠܓ݂ ܠܗܢܘܢ ܕܱ݁ܣܡܻܝܟ݂ܻܝܢ ܘܗܟ݂ܱܢܐ ܐܦ݂ ܡܢ ܢܘܢܐ ܟ݁ܡܐ ܕܱ݁ܨܒ݂ܱܘ
John 6:12 ܘܟ݂ܱܕ݂ ܣܒ݂ܱܥܘ ܐܡܱܪ ܠܬ݂ܱܠܡܻܝܕ݂ܱܘܗ_ܝ ܟܱ݁ܢܫܘ ܩܨܝܐ ܕܻ݁ܝܬ݂ܱܪܘ ܕ݁ܠܐ ܢܻܐܒ݂ܱܕ݂ ܡܕ݁ܡ
John 6:13 ܘܟ݂ܱܢܫܘ ܘܱܡܠܱܘ ܬ݁ܪܥܣܱܪ ܩܘܦ݂ܻܝܢܻܝܢ ܩܨܝܐ ܐܱܝܠܝܢ ܕܻ݁ܝܬ݂ܱܪܘ ܠܗܢܘܢ ܕ݁ܐܟ݂ܱܠܘ ܡܢ ܚܱܡܫܐ ܠܱܚܡܻܝܢ ܕܱ݁ܣܥܪܐ
John 6:14 ܗܢܘܢ ܕ݁ܝܢ ܐ_ܢܫܐ ܕܱ݁ܚܙܱܘ ܐܬ݂ܐ ܕܱ݁ܥܒ݂ܱܕ݂ ܝܫܘܥ ܐܡܪܻܝܢ ܗ_ܘܱܘ ܫܱܪܻܝܪܐܝܻܬ݂ ܗܢܱܘ ܢܒ݂ܻܝܐ ܕ݁ܐܬ݂ܐ ܠܥܠܡܐ
John 6:15 ܝܫܘܥ ܕ݁ܝܢ ܝܻܕ݂ܱܥ ܕܱ݁ܥܬ݂ܻܝܕ݂ܻܝܢ ܕ݁ܢܻܐܬ݂ܘܢ ܢܚܛܦ݂ܘܢܝܗ_ܝ ܘܢܥܒ݁ܕ݂ܘܢܝܗ_ܝ ܡܱܠܟ݁ܐ ܘܫܱܢܻܝ ܠܗ ܠܛܘܪܐ ܗܘ ܒܱ݁ܠܚܘܕ݂ܱܘܗ_ܝ
John 6:16 ܘܟ݂ܱܕ݂ ܗܘܐ ܪܱܡܫܐ ܢܚܬ݂ܘ ܬܱ݁ܠܡܻܝܕ݂ܱܘܗ_ܝ ܠܝܱܡܐ
John 6:17 ܘܻܝܬ݂ܒ݂ܘ ܒܱ݁ܣܦ݂ܻܝܢ_ܬ݁ܐ ܘܐܬ݂ܝܢ ܗ_ܘܱܘ ܠܥܒ݂ܪܐ ܠܱܟ݂ܦ݂ܱܪܢܱܚܘܡ ܘܚܫܟܱ݁ܬ݂ ܗ_ܘܬ݂ ܠܗ ܘܠܐ ܐܱܬܻ݁ܝ ܗ_ܘܐ ܠܘܬ݂ܗܘܢ ܝܫܘܥ
John 6:18 ܝܱܡܐ ܕ݁ܝܢ ܐܙܕ݁ܩܦ݂ ܗ_ܘܐ ܥܠܱܝܗܘܢ ܡܛܠ ܕ݁ܪܘܚܐ ܪܱܒ݁ܬ݂ܐ ܢܫܒܱ݁ܬ݂ ܗ_ܘܬ݂
John 6:19 ܘܱܕ݂ܒ݂ܱܪܘ ܐܱܝܟ݂ ܐܣܛܕ݂ܱܘܬ݂ܐ ܥܣܪܻܝܢ ܘܚܱܡܫܐ ܐܱܘ ܬ݁ܠܬ݂ܻܝܢ ܘܱܚܙܱܘ ܠܝܫܘܥ ܟܱ݁ܕ݂ ܡܗܱܠܟ݂ ܥܱܠ ܝܱܡܬ݂ܐ ܘܟ݂ܱܕ݂ ܩܪܒ݂ ܠܘܬ݂ ܣܦ݂ܻܝܢ_ܬ݁ܗܘܢ ܕ݁ܚܠܘ
John 6:20 ܗܘ ܕ݁ܝܢ ܝܫܘܥ ܐܡܱܪ ܠܗܘܢ ܐܢܐ ܐ_ܢܐ ܠܐ ܬ݁ܕ݂ܚܠܘܢ
John 6:21 ܘܱܨܒ݂ܱܘ ܗ_ܘܱܘ ܕܱ݁ܢܩܱܒ݁ܠܘܢܝܗ_ܝ ܒܱ݁ܣܦ݂ܻܝܢ_ܬ݁ܐ ܘܒ݂ܗ ܒ݁ܫܥܬ݂ܐ ܣܦ݂ܻܝܢ_ܬ݁ܐ ܗܝ ܗܘܬ݂ ܠܘܬ݂ ܐܱܪܥܐ ܗܝ ܕ݁ܐܙܻܠ_ܝܢ ܗ_ܘܱܘ ܠܗ
John 6:22 ܘܱܠܝܱܘܡܐ ܕ݁ܒ݂ܬ݂ܪܗ ܗܱܘ ܟ݁ܢܫܐ ܕ݁ܩܐܡ ܗ_ܘܐ ܒ݁ܥܒ݂ܪܐ ܕ݁ܝܱܡܐ ܚܙܱܘ ܕܱ݁ܣܦ݂ܻܝܢ_ܬ݁ܐ ܐ_ܚܪܻܬ݂ܐ ܠܱܝܬ݁ ܗ_ܘܐ ܬܱ݁ܡܢ ܐܠܐ ܐܢ ܗܝ ܕܱ݁ܣܠܩܘ ܠܗ ܬܱ݁ܠܡܻܝܕ݂ܐ ܘܱܕ݂ܠܐ ܥܱܠ ܗ_ܘܐ ܥܱܡܗܘܢ ܝܫܘܥ ܥܱܡ ܬܱ݁ܠܡܻܝܕ݂ܱܘܗ_ܝ ܠܱܣܦ݂ܻܝܢ_ܬ݁ܐ
John 6:23 ܐܬ݂ܱܝ ܗ_ܘܱܝ ܕ݁ܝܢ ܐܠܦ݂ܐ ܐ_ܚܪܢܝܬ݂ܐ ܡܢ ܛܒ݂ܪܻܝܘܣ ܥܱܠ ܓ݁ܢ_ܒ݂ ܕ݁ܘܟ݁ܬ݂ܐ ܗܝ ܕ݁ܐܟ݂ܱܠܘ ܒ݁ܗ ܠܱܚܡܐ ܟܱ݁ܕ݂ ܒܱ݁ܪܟ݂ ܝܫܘܥ
John 6:24 ܘܟ݂ܱܕ݂ ܚܙܐ ܗܱܘ ܟ݁ܢܫܐ ܕ݁ܠܐ ܗܘܐ ܬܱ݁ܡܢ ܝܫܘܥ ܐܦ݂ܠܐ ܬܱ݁ܠܡܻܝܕ݂ܱܘܗ_ܝ ܣܠܩܘ ܠܗܠܝܢ ܐܠܦ݂ܐ ܘܐܬ݂ܱܘ ܠܱܟ݂ܦ݂ܱܪܢܱܚܘܡ ܘܒ݂ܥܝܢ ܗ_ܘܱܘ ܠܗ ܠܝܫܘܥ
John 6:25 ܘܟ݂ܱܕ݂ ܐܫܟ݁ܚܘܗ_ܝ ܒ݁ܥܒ݂ܪܐ ܕ݁ܝܱܡܐ ܐܡܪܻܝܢ ܠܗ ܪܱܒܱ݁ܢ ܐܡܱܬ݂ܝ ܐܬ݂ܱܝܬ݁ ܠܗܪܟ݁ܐ
John 6:26 ܥܢܐ ܝܫܘܥ ܘܐܡܱܪ ܠܗܘܢ ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܒ݂ܥܝܢ ܐܢ_ܬ݁ܘܢ ܠܻܝ ܠܐ ܗ_ܘܐ ܡܛܠ ܕܱ݁ܚܙܱܝܬ݁ܘܢ ܐܬ݂ܘܬ݂ܐ ܐܠܐ ܕ݁ܐܟ݂ܱܠܬ݁ܘܢ ܠܱܚܡܐ ܘܱܣܒ݂ܱܥܬ݁ܘܢ
John 6:27 ܠܐ ܬ݁ܦ݂ܠܚܘܢ ܡܐܟ݂ܘܠܬ݁ܐ ܕ݁ܐܒ݂ܕ݁ܐ ܐܠܐ ܡܐܟ݂ܘܠܬ݁ܐ ܕܱ݁ܡܩܱܘܝܐ ܠܚܱܝܐ ܕܱ݁ܠܥܠܱܡ ܐܱܝܕ݂ܐ ܕܱ݁ܒ݂ܪܗ ܕ݁ܐ_ܢܫܐ ܢܬ݁ܠ ܠܟ݂ܘܢ ܠܗܢܐ ܓ݁ܝܪ ܐܱܒ݂ܐ ܚܬ݂ܱܡ ܐܱܠܗܐ
John 6:28 ܐܡܪܻܝܢ ܠܗ ܡܢܐ ܢܥܒ݁ܕ݂ ܕ݁ܢܦ݂ܠܘܚ ܥܒ݂ܕ݂ܐ ܕܱ݁ܐܠܗܐ
John 6:29 ܥܢܐ ܝܫܘܥ ܘܐܡܱܪ ܠܗܘܢ ܗܢܱܘ ܥܒ݂ܕ݂ܐ ܕܱ݁ܐܠܗܐ ܕܱ݁ܬ݂ܗܱܝܡܢܘܢ ܒ݁ܡܱܢ ܕ݁ܗܘ ܫܱܕܱ݁ܪ
John 6:30 ܐܡܪܻܝܢ ܠܗ ܡܢܐ ܐܬ݂ܐ ܥܒ݂ܕ݂ ܐܱܢ_ܬ݁ ܕ݁ܢܚܙܐ ܘܱܢܗܱܝܡܢ ܒ݁ܟ݂ ܡܢܐ ܣܥܱܪ ܐܱܢ_ܬ݁
John 6:31 ܐܱܒ݂ܗܱܝܢ ܡܱܢ_ܢܐ ܐܟ݂ܱܠܘ ܒ݁ܡܱܕ݂ܒ݁ܪܐ ܐܱܝܟܱ݁ܢܐ ܕܱ݁ܟ݂ܬ݂ܻܝܒ݂ ܕ݁ܠܱܚܡܐ ܡܢ ܫܡܱܝܐ ܝܱܗ_ܒ݂ ܠܗܘܢ ܠܡܐܟ݂ܱܠ
John 6:32 ܐܡܱܪ ܠܗܘܢ ܝܫܘܥ ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܠܐ ܗ_ܘܐ ܡܘܫܐ ܝܱܗ_ܒ݂ ܠܟ݂ܘܢ ܠܱܚܡܐ ܡܢ ܫܡܱܝܐ ܐܠܐ ܐܒ݂ܝ ܝܗܒ݂ ܠܟ݂ܘܢ ܠܱܚܡܐ ܕ݁ܩܘܫܬ݁ܐ ܡܢ ܫܡܱܝܐ
John 6:33 ܠܱܚܡܗ ܓ݁ܝܪ ܕܱ݁ܐܠܗܐ ܐܻܝܬ݂ܱܘܗ_ܝ ܗܱܘ ܕܱ݁ܢܚܬ݂ ܡܢ ܫܡܱܝܐ ܘܝܗܒ݂ ܚܱܝܐ ܠܥܠܡܐ
John 6:34 ܐܡܪܻܝܢ ܠܗ ܡܪܱܢ ܒ݁ܟ݂ܠܙܒ݂ܱܢ ܗܱܒ݂ ܠܱܢ ܠܱܚܡܐ ܗܢܐ
John 6:35 ܐܡܱܪ ܠܗܘܢ ܝܫܘܥ ܐܢܐ ܐ_ܢܐ ܠܱܚܡܐ ܕ݁ܚܱܝܐ ܡܱܢ ܕ݁ܐܬ݂ܐ ܠܘܬ݂ܝ ܠܐ ܢܟ݂ܦܱ݁ܢ ܘܡܱܢ ܕܱ݁ܡܗܱܝܡܢ ܒܻ݁ܝ ܠܐ ܢܨܗܐ ܠܥܠܱܡ
John 6:36 ܐܠܐ ܐܡܪܬ݂ ܠܟ݂ܘܢ ܕܱ݁ܚܙܱܝܬ݁ܘܢܢܝ ܘܠܐ ܡܗܱܝܡܢܻܝܢ ܐܢ_ܬ݁ܘܢ
John 6:37 ܟ݁ܠ ܕ݁ܝܱܗ_ܒ݂ ܠܻܝ ܐܒ݂ܝ ܠܘܬ݂ܝ ܢܻܐܬ݂ܐ ܘܡܱܢ ܕܱ݁ܠܘܬ݂ܝ ܢܻܐܬ݂ܐ ܠܐ ܐܱܦ݁ܩܗ ܠܒ݂ܱܪ
John 6:38 ܕ݁ܢܚܬ݁ܬ݂ ܡܢ ܫܡܱܝܐ ܠܐ ܗ_ܘܐ ܕ݁ܐܥܒ݁ܕ݂ ܨܒ݂ܝܢܝ ܐܠܐ ܕ݁ܐܥܒ݁ܕ݂ ܨܒ݂ܝܢܗ ܕ݁ܡܱܢ ܕ݁ܫܱܕ݁ܪܱܢܝ
John 6:39 ܗܢܱܘ ܕ݁ܝܢ ܨܒ݂ܝܢܗ ܕ݁ܡܱܢ ܕ݁ܫܱܕ݁ܪܱܢܝ ܕ݁ܟ݂ܠ ܕ݁ܝܱܗ_ܒ݂ ܠܻܝ ܠܐ ܐܱܘܒ݁ܕ݂ ܡܢܗ ܐܠܐ ܐܱܩܻܝܡܻܝܘܗ_ܝ ܒ݁ܝܱܘܡܐ ܐ_ܚܪܝܐ
John 6:40 ܗܢܱܘ ܓ݁ܝܪ ܨܒ݂ܝܢܗ ܕ݁ܐܒ݂ܝ ܕ݁ܟ݂ܠ ܕ݁ܚܙܐ ܠܱܒ݂ܪܐ ܘܱܡܗܱܝܡܢ ܒ݁ܗ ܢܗܘܘܢ ܠܗ ܚܱܝܐ ܕܱ݁ܠܥܠܱܡ ܘܐܢܐ ܐܱܩܻܝܡܻܝܘܗ_ܝ ܒ݁ܝܱܘܡܐ ܐ_ܚܪܝܐ
John 6:41 ܝܻܗܘܕ݂ܝܐ ܕ݁ܝܢ ܪܛܢܻܝܢ ܗ_ܘܱܘ ܥܠܱܘܗ_ܝ ܕ݁ܐܡܱܪ ܕ݁ܐܢܐ ܐ_ܢܐ ܠܱܚܡܐ ܕ݁ܢܚܬ݁ܬ݂ ܡܢ ܫܡܱܝܐ
John 6:42 ܘܐܡܪܻܝܢ ܗ_ܘܱܘ ܠܐ ܗ_ܘܐ ܗܢܐ ܝܫܘܥ ܒ݁ܪܗ ܕ݁ܝܱܘܣܦ݂ ܗܱܘ ܕܱ݁ܚܢܱܢ ܝܕ݂ܥܻܝܢ ܠܱܐܒ݂ܘܗ_ܝ ܘܠܐܡܗ ܘܱܐܝܟܱ݁ܢܐ ܐܡܱܪ ܗܢܐ ܕ݁ܡܢ ܫܡܱܝܐ ܢܚܬ݁ܬ݂
John 6:43 ܥܢܐ ܝܫܘܥ ܘܐܡܱܪ ܠܗܘܢ ܠܐ ܬ݁ܪܛܢܘܢ ܚܱܕ݂ ܥܱܡ ܚܱܕ݂
John 6:44 ܠܐ ܐ_ܢܫ ܡܫܟܱ݁ܚ ܕ݁ܢܻܐܬ݂ܐ ܠܘܬ݂ܝ ܐܠܐ ܐܢ ܢܱܓ݂ܕ݁ܗ ܐܱܒ݂ܐ ܕ݁ܫܱܕ݁ܪܱܢܝ ܘܐܢܐ ܐܱܩܻܝܡܻܝܘܗ_ܝ ܒ݁ܝܱܘܡܐ ܐ_ܚܪܝܐ
John 6:45 ܟ݁ܬ݂ܻܝܒ݂ ܓ݁ܝܪ ܒܱ݁ܢܒ݂ܻܝܐ ܕ݁ܢܗܘܘܢ ܟ݁ܠܗܘܢ ܡܱܠܦ݂ܐ ܕܱ݁ܐܠܗܐ ܟ݁ܠ ܡܱܢ ܕ݁ܫܡܱܥ ܗܟ݂ܻܝܠ ܡܢ ܐܱܒ݂ܐ ܘܝܠܦ݂ ܡܢܗ ܐܬ݂ܐ ܠܘܬ݂ܝ
John 6:46 ܠܐ ܗ_ܘܐ ܕ݁ܚܙܐ ܐ_ܢܫ ܠܱܐܒ݂ܐ ܐܠܐ ܡܱܢ ܕ݁ܡܢ ܐܱܠܗܐ ܐܻܝܬ݂ܱܘܗ_ܝ ܗܱܘ ܗ_ܘ ܚܙܐ ܠܱܐܒ݂ܐ
John 6:47 ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܡܱܢ ܕܱ݁ܡܗܱܝܡܢ ܒܻ݁ܝ ܐܻܝܬ݂ ܠܗ ܚܱܝܐ ܕܱ݁ܠܥܠܱܡ
John 6:48 ܐܢܐ ܐ_ܢܐ ܠܱܚܡܐ ܕ݁ܚܱܝܐ
John 6:49 ܐܱܒ݂ܗܱܝܟ݁ܘܢ ܐܟ݂ܱܠܘ ܡܱܢ_ܢܐ ܒ݁ܡܱܕ݂ܒ݁ܪܐ ܘܡܻܝܬ݂ܘ
John 6:50 ܗܢܱܘ ܕ݁ܝܢ ܠܱܚܡܐ ܕܱ݁ܢܚܬ݂ ܡܢ ܫܡܱܝܐ ܕ݁ܢܐܟ݂ܘܠ ܐ_ܢܫ ܡܢܗ ܘܠܐ ܢܡܘܬ݂
John 6:51 ܐܢܐ ܐ_ܢܐ ܠܱܚܡܐ ܚܱܝܐ ܕ݁ܡܢ ܫܡܱܝܐ ܢܚܬ݁ܬ݂ ܘܐܢ ܐ_ܢܫ ܢܐܟ݂ܘܠ ܡܢ ܗܢܐ ܠܱܚܡܐ ܢܻܚܐ ܠܥܠܱܡ ܘܠܱܚܡܐ ܐܱܝܢܐ ܕ݁ܐܢܐ ܐܬ݁ܠ ܦܱ݁ܓ݂ܪܝ ܗ_ܘ ܕ݁ܥܱܠ ܐܱܦܱ݁ܝ ܚܱܝܱܘܗ_ܝ ܕ݁ܥܠܡܐ ܝܗܒ݂ ܐ_ܢܐ
John 6:52 ܢܨܝܢ ܗ_ܘܱܘ ܕ݁ܝܢ ܝܻܗܘܕ݂ܝܐ ܚܱܕ݂ ܥܱܡ ܚܱܕ݂ ܘܐܡܪܻܝܢ ܐܱܝܟܱ݁ܢܐ ܡܫܟܱ݁ܚ ܗܢܐ ܦܱ݁ܓ݂ܪܗ ܕ݁ܢܬ݁ܠ ܠܱܢ ܠܡܐܟ݂ܱܠ
John 6:53 ܘܐܡܱܪ ܠܗܘܢ ܝܫܘܥ ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܐܠܐ ܬ݁ܐܟ݂ܠܘܢ ܦܱ݁ܓ݂ܪܗ ܕܱ݁ܒ݂ܪܗ ܕ݁ܐ_ܢܫܐ ܘܬ݂ܫܬ݁ܘܢ ܕ݁ܡܗ ܠܱܝܬ݁ ܠܟ݂ܘܢ ܚܱܝܐ ܒܱ݁ܩܢܘܡܟ݂ܘܢ
John 6:54 ܡܱܢ ܕ݁ܐܟ݂ܠ ܕ݁ܝܢ ܡܢ ܦܱ݁ܓ݂ܪܝ ܘܫܬ݂ܐ ܡܢ ܕ݁ܡܝ ܐܻܝܬ݂ ܠܗ ܚܱܝܐ ܕܱ݁ܠܥܠܱܡ ܘܐܢܐ ܐܱܩܻܝܡܻܝܘܗ_ܝ ܒ݁ܝܱܘܡܐ ܐ_ܚܪܝܐ
John 6:55 ܦܱ݁ܓ݂ܪܝ ܓ݁ܝܪ ܫܱܪܻܝܪܐܝܻܬ݂ ܐܻܝܬ݂ܱܘܗ_ܝ ܡܐܟ݂ܘܠܬ݁ܐ ܘܕ݂ܡܝ ܫܱܪܻܝܪܐܝܻܬ݂ ܐܻܝܬ݂ܱܘܗ_ܝ ܡܱܫܬ݁ܝܐ
John 6:56 ܡܱܢ ܕ݁ܐܟ݂ܠ ܦܱ݁ܓ݂ܪܝ ܘܫܬ݂ܐ ܕ݁ܡܝ ܒܻ݁ܝ ܡܩܱܘܐ ܘܐܢܐ ܒ݁ܗ
John 6:57 ܐܱܝܟܱ݁ܢܐ ܕ݁ܫܱܕ݁ܪܱܢܝ ܐܱܒ݂ܐ ܚܱܝܐ ܘܐܢܐ ܚܱܝ ܐ_ܢܐ ܡܛܠ ܐܱܒ݂ܐ ܘܡܱܢ ܕ݁ܢܐܟ݂ܠܱܢܝ ܐܦ݂ ܗܘ ܢܻܚܐ ܡܛܠܬ݂ܝ
John 6:58 ܗܢܱܘ ܠܱܚܡܐ ܕܱ݁ܢܚܬ݂ ܡܢ ܫܡܱܝܐ ܠܐ ܗ_ܘܐ ܐܱܝܟ݂ ܕ݁ܐܟ݂ܱܠܘ ܐܱܒ݂ܗܱܝܟ݁ܘܢ ܡܱܢ_ܢܐ ܘܡܻܝܬ݂ܘ ܡܱܢ ܕ݁ܐܟ݂ܠ ܗܢܐ ܠܱܚܡܐ ܢܻܚܐ ܠܥܠܱܡ
John 6:59 ܗܠܝܢ ܐܡܱܪ ܒܱ݁ܟ݂ܢܘܫܬ݁ܐ ܟܱ݁ܕ݂ ܡܱܠܦ݂ ܒܱ݁ܟ݂ܦ݂ܱܪܢܱܚܘܡ
John 6:60 ܘܣܱܓܻ݁ܝܐܐ ܕܱ݁ܫܡܱܥܘ ܡܢ ܬܱ݁ܠܡܻܝܕ݂ܱܘܗ_ܝ ܐܡܪܻܝܢ ܩܱܫܝܐ ܗ_ܝ ܡܠܬ݂ܐ ܗܕ݂ܐ ܡܱܢܘ ܡܫܟܱ݁ܚ ܠܡܫܡܥܗ
John 6:61 ܝܫܘܥ ܕ݁ܝܢ ܝܻܕ݂ܱܥ ܒ݁ܢܱܦ݂ܫܗ ܕ݁ܪܛܢܻܝܢ ܥܱܠ ܗܕ݂ܐ ܬܱ݁ܠܡܻܝܕ݂ܱܘܗ_ܝ ܘܐܡܱܪ ܠܗܘܢ ܗܕ݂ܐ ܡܱܟ݂ܫܠܐ ܠܟ݂ܘܢ
John 6:62 ܐܢ ܬ݁ܚܙܘܢ ܗܟ݂ܻܝܠ ܠܱܒ݂ܪܗ ܕ݁ܐ_ܢܫܐ ܕ݁ܣܠܩ ܠܱܐܬ݂ܱܪ ܕܻ݁ܐܝܬ݂ܱܘܗ_ܝ ܗ_ܘܐ ܡܢ ܩܕ݂ܻܝܡ
John 6:63 ܪܘܚܐ ܗ_ܝ ܕ݁ܡܱܚܝܐ ܦܱ݁ܓ݂ܪܐ ܠܐ ܡܱܗܢܐ ܡܕ݁ܡ ܡܠܐ ܕ݁ܐܢܐ ܡܱܠܠܬ݂ ܥܱܡܟ݂ܘܢ ܪܘܚܐ ܐܢܝܢ ܘܚܱܝܐ ܐܢܝܢ
John 6:64 ܐܠܐ ܐܻܝܬ݂ ܐ_ܢܫܐ ܡܢܟ݂ܘܢ ܕ݁ܠܐ ܡܗܱܝܡܢܻܝܢ ܝܕ݂ܱܥ ܗ_ܘܐ ܓ݁ܝܪ ܝܫܘܥ ܡܢ ܩܕ݂ܻܝܡ ܡܱܢ ܐܢܘܢ ܐܱܝܠܝܢ ܕ݁ܠܐ ܡܗܱܝܡܢܻܝܢ ܘܡܱܢܘ ܗܱܘ ܕ݁ܡܱܫܠܡ ܠܗ
John 6:65 ܘܐܡܱܪ ܗ_ܘܐ ܠܗܘܢ ܡܛܠ ܗܢܐ ܐܡܪܬ݂ ܠܟ݂ܘܢ ܕ݁ܠܐ ܐ_ܢܫ ܡܫܟܱ݁ܚ ܕ݁ܢܻܐܬ݂ܐ ܠܘܬ݂ܝ ܐܠܐ ܝܻܗܻܝܒ݂ ܠܗ ܡܢ ܐܒ݂ܝ
John 6:66 ܡܛܠ ܗܕ݂ܐ ܡܠܬ݂ܐ ܣܱܓܻ݁ܝܐܐ ܡܢ ܬܱ݁ܠܡܻܝܕ݂ܱܘܗ_ܝ ܐܙܱܠܘ ܠܒ݂ܣܬܱ݁ܪܗܘܢ ܘܠܐ ܡܗܱܠܟ݂ܻܝܢ ܗ_ܘܱܘ ܥܱܡܗ
John 6:67 ܘܐܡܱܪ ܝܫܘܥ ܠܱܬ݂ܪܥܣܱܪܬ݁ܗ ܠܡܐ ܐܦ݂ ܐܱܢ_ܬ݁ܘܢ ܨܒ݂ܝܢ ܐܢ_ܬ݁ܘܢ ܠܡܻܐܙܱܠ
John 6:68 ܥܢܐ ܫܡܥܘܢ ܟܻ݁ܐܦ݂ܐ ܘܐܡܱܪ ܡܪܝ ܠܘܬ݂ ܡܱܢ ܢܻܐܙܱܠ ܡܠܐ ܕ݁ܚܱܝܐ ܕܱ݁ܠܥܠܱܡ ܐܻܝܬ݂ ܠܟ݂
John 6:69 ܘܱܚܢܱܢ ܗܱܝܡܢܢ ܘܻܝܕ݂ܱܥܢ ܕܱ݁ܐܢ_ܬ݁ ܗ_ܘ ܡܫܻܝܚܐ ܒ݁ܪܗ ܕܱ݁ܐܠܗܐ ܚܱܝܐ
John 6:70 ܐܡܱܪ ܠܗܘܢ ܝܫܘܥ ܠܐ ܗ_ܘܐ ܐܢܐ ܓ݁ܒ݂ܻܝܬ݂ܟ݂ܘܢ ܠܱܬ݂ܪܥܣܱܪ ܘܡܢܟ݂ܘܢ ܚܱܕ݂ ܣܛܢܐ ܗܘ
John 6:71 ܐܡܱܪ ܗ_ܘܐ ܕ݁ܝܢ ܥܱܠ ܝܻܗܘܕ݂ܐ ܒܱ݁ܪ ܫܡܥܘܢ ܣܟ݂ܱܪܝܘܛܐ ܗܘ ܓ݁ܝܪ ܥܬ݂ܻܝܕ݂ ܗ_ܘܐ ܕ݁ܢܱܫܠܡܻܝܘܗ_ܝ ܚܱܕ݂ ܡܢ ܬ݁ܪܥܣܱܪ
John 7:1 ܒ݁ܬ݂ܱܪ ܗܠܝܢ ܡܗܱܠܟ݂ ܗ_ܘܐ ܝܫܘܥ ܒܱ݁ܓ݂ܠܻܝܠܐ ܠܐ ܓ݁ܝܪ ܨܒ݂ܐ ܗ_ܘܐ ܠܱܡܗܱܠܟ݂ܘ ܒܻ݁ܝܗܘܕ݂ ܡܛܠ ܕܻ݁ܝܗܘܕ݂ܝܐ ܒ݁ܥܝܢ ܗ_ܘܱܘ ܠܡܩܛܠܗ
John 7:2 ܘܩܱܪܻܝܒ݂ ܗ_ܘܐ ܥܱܕ݂ܥܻܕ݂ܐ ܕܱ݁ܡܛܱܠܐ ܕܻ݁ܝܗܘܕ݂ܝܐ
John 7:3 ܘܐܡܱܪܘ ܠܗ ܐܱܚܱܘܗ_ܝ ܠܝܫܘܥ ܫܱܢܐ ܠܟ݂ ܡܟ݁ܐ ܘܙܠ ܠܻܝܗܘܕ݂ ܕ݁ܢܚܙܘܢ ܬܱ݁ܠܡܻܝܕ݂ܱܝܟ݁ ܥܒ݂ܕ݂ܐ ܕ݁ܥܒ݂ܕ݂ ܐܱܢ_ܬ݁
John 7:4 ܠܱܝܬ݁ ܓ݁ܝܪ ܐ_ܢܫ ܕ݁ܥܒ݂ܕ݂ ܡܕ݁ܡ ܒ݁ܛܘܫܝܐ ܘܨܒ݂ܐ ܗܘ ܕܱ݁ܒ݂ܓ݂ܠܝܐ ܢܗܘܐ ܐܢ ܗܠܝܢ ܥܒ݂ܕ݂ ܐܱܢ_ܬ݁ ܚܱܘܐ ܢܱܦ݂ܫܟ݂ ܠܥܠܡܐ
John 7:5 ܐܦ݂ ܠܐ ܓ݁ܝܪ ܐܱܚܱܘܗ_ܝ ܗܱܝܡܢܘ ܗ_ܘܱܘ ܒ݁ܗ ܒ݁ܝܫܘܥ
John 7:6 ܐܡܱܪ ܠܗܘܢ ܝܫܘܥ ܙܱܒ݂ܢܝ ܕܻ݁ܝܠܝ ܥܕ݂ܱܡܐ ܠܗܫܐ ܠܐ ܡܛܐ ܙܱܒ݂ܢܟ݂ܘܢ ܕ݁ܝܢ ܕܻ݁ܝܠܟ݂ܘܢ ܒ݁ܟ݂ܠ ܥܕ݁ܢ ܡܛܱܝܱܒ݂
John 7:7 ܠܐ ܡܫܟܱ݁ܚ ܥܠܡܐ ܠܡܣܢܟ݂ܘܢ ܠܻܝ ܕ݁ܝܢ ܣܢܐ ܡܛܠ ܕ݁ܐܢܐ ܡܱܣܗܕ݂ ܐ_ܢܐ ܥܠܱܘܗ_ܝ ܕܱ݁ܥܒ݂ܕ݂ܱܘܗ_ܝ ܒܻ݁ܝܫܻܝܢ ܐܢܘܢ
John 7:8 ܐܱܢ_ܬ݁ܘܢ ܣܱܩܘ ܠܥܱܕ݂ܥܻܕ݂ܐ ܗܢܐ ܐܢܐ ܠܐ ܣܠܩ ܐ_ܢܐ ܗܫܐ ܠܥܱܕ݂ܥܻܕ݂ܐ ܗܢܐ ܡܛܠ ܕ݁ܙܱܒ݂ܢܐ ܕܻ݁ܝܠܝ ܠܐ ܥܕ݂ܱܟܻ݁ܝܠ ܫܠܡ
John 7:9 ܗܠܝܢ ܐܡܱܪ ܘܦ݂ܫ ܠܗ ܒܱ݁ܓ݂ܠܻܝܠܐ
John 7:10 ܟܱ݁ܕ݂ ܕ݁ܝܢ ܣܠܩܘ ܐܱܚܱܘܗ_ܝ ܠܥܱܕ݂ܥܻܕ݂ܐ ܗܝܕ݁ܝܢ ܐܦ݂ ܗܘ ܣܠܩ ܠܐ ܒ݁ܓ݂ܠܝܐ ܐܠܐ ܐܱܝܟ݂ ܕܱ݁ܒ݂ܛܘܫܝܐ
John 7:11 ܝܻܗܘܕ݂ܝܐ ܕ݁ܝܢ ܒ݁ܥܝܢ ܗ_ܘܱܘ ܠܗ ܒ݁ܥܱܕ݂ܥܻܕ݂ܐ ܘܐܡܪܻܝܢ ܗ_ܘܱܘ ܐܱܝܟܱ݁ܘ ܗܱܘ
John 7:12 ܘܪܛܢܐ ܣܱܓܻ݁ܝܐܐ ܡܛܠܬ݂ܗ ܐܻܝܬ݂ ܗ_ܘܐ ܒ݁ܟ݂ܢܫܐ ܐܻܝܬ݂ ܗ_ܘܱܘ ܓ݁ܝܪ ܕ݁ܐܡܪܻܝܢ ܕ݁ܛܒ݂ ܗ_ܘ ܘܱܐ_ܚܪܢܐ ܐܡܪܻܝܢ ܗ_ܘܱܘ ܠܐ ܐܠܐ ܡܱܛܥܐ ܠܥܱܡܐ
John 7:13 ܠܐ ܕ݁ܝܢ ܐ_ܢܫ ܓܱ݁ܠܝܐܝܻܬ݂ ܡܡܱܠܠ ܗ_ܘܐ ܥܠܱܘܗ_ܝ ܡܛܠ ܕ݁ܚܠܬ݂ܐ ܕܻ݁ܝܗܘܕ݂ܝܐ
John 7:14 ܟܱ݁ܕ݂ ܕ݁ܝܢ ܦ݁ܠܱܓ݂ܘ ܝܱܘܡܬ݂ܐ ܕ݁ܥܱܕ݂ܥܻܕ݂ܐ ܣܠܩ ܝܫܘܥ ܠܗܱܝܟ݁ܠܐ ܘܡܱܠܦ݂ ܗ_ܘܐ
John 7:15 ܘܡܬ݁ܕܱ݁ܡܪܻܝܢ ܗ_ܘܱܘ ܝܻܗܘܕ݂ܝܐ ܘܐܡܪܻܝܢ ܐܱܝܟܱ݁ܢܐ ܝܕ݂ܱܥ ܗܢܐ ܣܦ݂ܪܐ ܟܱ݁ܕ݂ ܠܐ ܝܻܠܦ݂
John 7:16 ܥܢܐ ܝܫܘܥ ܘܐܡܱܪ ܝܘܠܦ݁ܢܝ ܠܐ ܗܘܐ ܕܻ݁ܝܠܝ ܐܠܐ ܕ݁ܗܱܘ ܕ݁ܫܱܕ݁ܪܱܢܝ
John 7:17 ܡܱܢ ܕ݁ܨܒ݂ܐ ܕ݁ܢܥܒ݁ܕ݂ ܨܒ݂ܝܢܗ ܡܣܬܱ݁ܟܱ݁ܠ ܝܘܠܦ݁ܢܝ ܐܢ ܡܢ ܐܱܠܗܐ ܗܘ ܐܱܘ ܐܢܐ ܡܢ ܨܒ݂ܘܬ݂ ܢܱܦ݂ܫܝ ܡܡܱܠܠ ܐ_ܢܐ
John 7:18 ܡܱܢ ܕ݁ܡܢ ܨܒ݂ܘܬ݂ ܪܥܝܢܗ ܡܡܱܠܠ ܫܘܒ݂ܚܐ ܠܢܱܦ݂ܫܗ ܒ݁ܥܐ ܗܱܘ ܕ݁ܝܢ ܕ݁ܫܘܒ݂ܚܐ ܕ݁ܡܱܢ ܕ݁ܫܱܕ݁ܪܗ ܒ݁ܥܐ ܫܱܪܻܝܪ ܗ_ܘ ܘܥܱܘܠܐ ܒ݁ܠܒ݁ܗ ܠܐ ܐܻܝܬ݂
John 7:19 ܠܐ ܗ_ܘܐ ܡܘܫܐ ܝܱܗ_ܒ݂ ܠܟ݂ܘܢ ܢܡܘܣܐ ܘܠܐ ܐ_ܢܫ ܡܢܟ݂ܘܢ ܢܛܱܪ ܢܡܘܣܐ
John 7:20 ܡܢܐ ܒ݁ܥܝܢ ܐܢ_ܬ݁ܘܢ ܠܡܩܛܠܱܢܝ ܥܢܐ ܟ݁ܢܫܐ ܘܐܡܪܻܝܢ ܕܱ݁ܝܘܐ ܐܻܝܬ݂ ܠܟ݂ ܡܱܢܘ ܒ݁ܥܐ ܠܡܩܛܠܟ݂
John 7:21 ܥܢܐ ܝܫܘܥ ܘܐܡܱܪ ܠܗܘܢ ܚܱܕ݂ ܥܒ݂ܕ݂ܐ ܥܒ݂ܕ݁ܬ݂ ܘܟ݂ܠܟ݂ܘܢ ܡܬ݁ܕܱ݁ܡܪܻܝܢ ܐܢ_ܬ݁ܘܢ
John 7:22 ܡܛܠ ܗܢܐ ܡܘܫܐ ܝܱܗ_ܒ݂ ܠܟ݂ܘܢ ܓ݁ܙܘܪܬ݁ܐ ܠܐ ܗ_ܘܐ ܡܛܠ ܕ݁ܡܢܗ ܗ_ܝ ܡܢ ܡܘܫܐ ܐܠܐ ܕ݁ܡܢ ܐܱܒ݂ܗܬ݂ܐ ܗ_ܝ ܘܱܒ݂ܫܱܒ݁ܬ݂ܐ ܓ݁ܙܪܻܝܢ ܐܢ_ܬ݁ܘܢ ܒܱ݁ܪܢܫܐ
John 7:23 ܐܢ ܒܱ݁ܪܢܫܐ ܡܬ݂ܓ݁ܙܱܪ ܒ݁ܝܱܘܡܐ ܕ݁ܫܱܒ݁ܬ݂ܐ ܡܛܠ ܕ݁ܠܐ ܢܫܬ݁ܪܐ ܢܡܘܣܐ ܕ݁ܡܘܫܐ ܥܠܱܝ ܪܛܢܻܝܢ ܐܢ_ܬ݁ܘܢ ܕ݁ܟ݂ܠܗ ܒܱ݁ܪܢܫܐ ܐܱܚܠܡܬ݂ ܒ݁ܝܱܘܡܐ ܕ݁ܫܱܒ݁ܬ݂ܐ
John 7:24 ܠܐ ܬ݁ܗܘܘܢ ܕ݁ܝܢܻܝܢ ܒ݁ܡܱܣܱܒ݂ ܒܱ݁ܐܦ݁ܐ ܐܠܐ ܕܻ݁ܝܢܐ ܟܻ݁ܐܢܐ ܕ݁ܘܢܘ
John 7:25 ܘܐܡܪܻܝܢ ܗ_ܘܱܘ ܐ_ܢܫܐ ܡܢ ܐܘܪܻܫܠܡ ܠܱܘ ܗܢܱܘ ܗܱܘ ܕ݁ܒ݂ܥܝܢ ܠܡܩܛܱܠ
John 7:26 ܘܗܐ ܓܱ݁ܠܝܐܝܻܬ݂ ܡܡܱܠܠ ܘܡܕ݁ܡ ܠܐ ܐܡܪܻܝܢ ܠܗ ܕܱ݁ܠܡܐ ܝܻܕ݂ܱܥܘ ܩܱܫܻܝܫܱܝܢ ܕ݁ܗܢܱܘ ܫܱܪܻܝܪܐܝܻܬ݂ ܡܫܻܝܚܐ
John 7:27 ܐܠܐ ܠܗܢܐ ܝܕ݂ܥܻܝܢ ܚ_ܢܱܢ ܡܢ ܐܱܝܡܟ݁ܐ ܗܘ ܡܫܻܝܚܐ ܕ݁ܝܢ ܐܡܱܬ݂ܝ ܕ݁ܐܬ݂ܐ ܠܐ ܐ_ܢܫ ܝܕ݂ܱܥ ܡܢ ܐܱܝܡܟ݁ܐ ܗܘ
John 7:28 ܘܱܐܪܻܝܡ ܝܫܘܥ ܩܠܗ ܟܱ݁ܕ݂ ܡܱܠܦ݂ ܒ݁ܗܱܝܟ݁ܠܐ ܘܐܡܱܪ ܘܠܻܝ ܝܕ݂ܥܻܝܢ ܐܢ_ܬ݁ܘܢ ܘܡܢ ܐܱܝܡܟ݁ܐ ܐ_ܢܐ ܝܕ݂ܥܻܝܢ ܐܢ_ܬ݁ܘܢ ܘܡܢ ܨܒ݂ܘܬ݂ ܢܱܦ݂ܫܝ ܠܐ ܐܬ݂ܻܝܬ݂ ܐܠܐ ܫܱܪܻܝܪ ܗ_ܘ ܡܱܢ ܕ݁ܫܱܕ݁ܪܱܢܝ ܗܱܘ ܕܱ݁ܐܢ_ܬ݁ܘܢ ܠܐ ܝܕ݂ܥܻܝܢ ܐܢ_ܬ݁ܘܢ ܠܗ
John 7:29 ܐܢܐ ܕ݁ܝܢ ܝܕ݂ܱܥ ܐ_ܢܐ ܠܗ ܕ݁ܡܢ ܠܘܬ݂ܗ ܐܢܐ ܘܗܘ ܫܱܕ݁ܪܱܢܝ
John 7:30 ܘܱܒ݂ܥܱܘ ܠܡܐܚܕ݁ܗ ܘܠܐ ܐ_ܢܫ ܐܱܪܡܻܝ ܥܠܱܘܗ_ܝ ܐܻܝܕ݂ܱܝܐ ܡܛܠ ܕ݁ܠܐ ܥܕ݂ܱܟܻ݁ܝܠ ܐܬ݂ܬ݂ ܗ_ܘܬ݂ ܫܥܬ݂ܗ
John 7:31 ܣܱܓܻ݁ܝܐܐ ܕ݁ܝܢ ܡܢ ܟ݁ܢܫܐ ܗܱܝܡܢܘ ܒ݁ܗ ܘܐܡܪܻܝܢ ܡܫܻܝܚܐ ܡܐ ܕ݁ܐܬ݂ܐ ܠܡܐ ܕ݁ܝܱܬܻ݁ܝܪܢ ܡܢ ܗܠܝܢ ܐܬ݂ܘܬ݂ܐ ܕ݁ܥܒ݂ܕ݂ ܗܢܐ ܥܒ݂ܕ݂
John 7:32 ܘܱܫܡܱܥܘ ܦ݁ܪܻܝܫܐ ܠܟ݂ܢܫܐ ܕܱ݁ܡܡܱܠܠܻܝܢ ܥܠܱܘܗ_ܝ ܗܠܝܢ ܘܫܱܕܱ݁ܪܘ ܗܢܘܢ ܘܪܱܒܱ݁ܝ ܟ݁ܗܢܐ ܕܱ݁ܚܫܐ ܕ݁ܢܐܚܕ݁ܘܢܝܗ_ܝ
John 7:33 ܘܐܡܱܪ ܝܫܘܥ ܩܱܠܻܝܠ ܬ݁ܘܒ݂ ܙܱܒ݂ܢܐ ܥܱܡܟ݂ܘܢ ܐܢܐ ܘܐܙܠ ܐ_ܢܐ ܠܘܬ݂ ܡܱܢ ܕ݁ܫܱܕ݁ܪܱܢܝ
John 7:34 ܘܬ݂ܒ݂ܥܘܢܢܝ ܘܠܐ ܬ݁ܫܟ݁ܚܘܢܢܝ ܘܱܐܝܟ݁ܐ ܕ݁ܐܢܐ ܐܻܝܬ݂ܱܝ ܠܐ ܡܫܟ݁ܚܻܝܢ ܐܢ_ܬ݁ܘܢ ܠܡܐܬ݂ܐ
John 7:35 ܐܡܪܻܝܢ ܝܻܗܘܕ݂ܝܐ ܒ݁ܢܱܦ݂ܫܗܘܢ ܠܱܐܝܟ݁ܐ ܥܬ݂ܻܝܕ݂ ܗܢܐ ܠܡܻܐܙܱܠ ܕܱ݁ܚܢܱܢ ܠܐ ܡܫܟ݁ܚܻܝܢ ܚ_ܢܱܢ ܠܗ ܠܡܐ ܟܱ݁ܝ ܠܱܐܬ݂ܪܱܘܬ݂ܐ ܕ݁ܥܱܡ_ܡܐ ܥܬ݂ܻܝܕ݂ ܕ݁ܢܻܐܙܱܠ ܘܢܱܠܦ݂ ܠܚܱܢܦ݂ܐ
John 7:36 ܡܢܐ ܗܻܝ ܗܕ݂ܐ ܡܠܬ݂ܐ ܕ݁ܐܡܱܪ ܕ݁ܬ݂ܒ݂ܥܘܢܢܝ ܘܠܐ ܬ݁ܫܟ݁ܚܘܢܢܝ ܘܱܐܝܟ݁ܐ ܕ݁ܐܢܐ ܐܻܝܬ݂ܱܝ ܐܱܢ_ܬ݁ܘܢ ܠܐ ܡܫܟ݁ܚܻܝܢ ܐܢ_ܬ݁ܘܢ ܠܡܐܬ݂ܐ
John 7:37 ܒ݁ܝܱܘܡܐ ܕ݁ܝܢ ܪܱܒ݁ܐ ܕܻ݁ܐܝܬ݂ܱܘܗ_ܝ ܐ_ܚܪܝܐ ܕ݁ܥܱܕ݂ܥܻܕ݂ܐ ܩܐܡ ܗ_ܘܐ ܝܫܘܥ ܘܩܥܐ ܘܐܡܱܪ ܐܢ ܐ_ܢܫ ܨܗܐ ܢܻܐܬ݂ܐ ܠܘܬ݂ܝ ܘܢܫܬ݁ܐ
John 7:38 ܟ݁ܠ ܡܱܢ ܕܱ݁ܡܗܱܝܡܢ ܒܻ݁ܝ ܐܱܝܟܱ݁ܢܐ ܕ݁ܐܡܱܪܘ ܟ݁ܬ݂ܒ݂ܐ ܢܱܗܪܱܘܬ݂ܐ ܕ݁ܡܱܝܐ ܚܱܝܐ ܢܪܕ݁ܘܢ ܡܢ ܟܱ݁ܪܣܗ
John 7:39 ܗܕ݂ܐ ܕ݁ܝܢ ܐܡܱܪ ܥܱܠ ܪܘܚܐ ܕܱ݁ܥܬ݂ܻܝܕ݂ܻܝܢ ܗ_ܘܱܘ ܠܱܡܩܱܒ݁ܠܘ ܐܱܝܠܝܢ ܕܱ݁ܡܗܱܝܡܢܻܝܢ ܒ݁ܗ ܠܐ ܓ݁ܝܪ ܥܕ݂ܱܟܻ݁ܝܠ ܐܬ݂ܝܱܗܒܱ݁ܬ݂ ܗ_ܘܬ݂ ܪܘܚܐ ܡܛܠ ܕ݁ܠܐ ܥܕ݂ܱܟܻ݁ܝܠ ܐܫܬܱ݁ܒܱ݁ܚ ܗ_ܘܐ ܝܫܘܥ
John 7:40 ܣܱܓܻ݁ܝܐܐ ܕ݁ܝܢ ܡܢ ܟ݁ܢܫܐ ܕܱ݁ܫܡܱܥܘ ܡܠܱܘܗ_ܝ ܐܡܪܻܝܢ ܗ_ܘܱܘ ܗܢܱܘ ܫܱܪܻܝܪܐܝܻܬ݂ ܢܒ݂ܻܝܐ
John 7:41 ܐ_ܚܪܢܐ ܐܡܪܻܝܢ ܗ_ܘܱܘ ܗܢܱܘ ܡܫܻܝܚܐ ܐ_ܚܪܢܐ ܐܡܪܻܝܢ ܕܱ݁ܠܡܐ ܡܢ ܓ݁ܠܻܝܠܐ ܐܬ݂ܐ ܡܫܻܝܚܐ
John 7:42 ܠܐ ܗ_ܘܐ ܟ݁ܬ݂ܒ݂ܐ ܐܡܱܪ ܕ݁ܡܢ ܙܱܪܥܗ ܕ݁ܕ݂ܱܘܻܝܕ݂ ܘܡܢ ܒ݁ܝܬ݂-ܠܚܡ ܩܪܻܝܬ݂ܐ ܕܻ݁ܝܠܗ ܕ݁ܕ݂ܱܘܻܝܕ݂ ܐܬ݂ܐ ܡܫܻܝܚܐ
John 7:43 ܘܱܗܘܬ݂ ܗ_ܘܬ݂ ܦ݁ܠܓ݁ܘܬ݂ܐ ܒ݁ܟ݂ܢܫܐ ܡܛܠܬ݂ܗ
John 7:44 ܘܻܐܝܬ݂ ܗ_ܘܱܘ ܐ_ܢܫܻܝܢ ܡܢܗܘܢ ܕ݁ܨܒ݂ܝܢ ܗ_ܘܱܘ ܕ݁ܢܐܚܕ݁ܘܢܝܗ_ܝ ܐܠܐ ܠܐ ܐ_ܢܫ ܐܱܪܡܻܝ ܥܠܱܘܗ_ܝ ܐܻܝܕ݂ܱܝܐ
John 7:45 ܘܐܬ݂ܱܘ ܕܱ݁ܚܫܐ ܗܢܘܢ ܠܘܬ݂ ܪܱܒܱ݁ܝ ܟ݁ܗܢܐ ܘܱܦ݂ܪܻܝܫܐ ܘܐܡܱܪܘ ܠܗܘܢ ܟ݁ܗܢܐ ܠܡܢܐ ܠܐ ܐܱܝܬܻ݁ܝܬ݁ܘܢܝܗ_ܝ
John 7:46 ܐܡܪܻܝܢ ܠܗܘܢ ܕܱ݁ܚܫܐ ܠܐ ܡܡܬ݂ܘܡ ܗܟ݂ܱܢܐ ܡܱܠܠ ܒܱ݁ܪܢܫܐ ܐܱܝܟ݂ ܕܱ݁ܡܡܱܠܠ ܓܱ݁ܒ݂ܪܐ ܗܢܐ
John 7:47 ܐܡܪܻܝܢ ܠܗܘܢ ܦ݁ܪܻܝܫܐ ܠܡܐ ܐܦ݂ ܐܱܢ_ܬ݁ܘܢ ܛܥܱܝܬ݁ܘܢ
John 7:48 ܠܡܐ ܐ_ܢܫ ܡܢ ܪܻܫܐ ܐܱܘ ܡܢ ܦ݁ܪܻܝܫܐ ܗܱܝܡܢܘ ܒ݁ܗ
John 7:49 ܐܠܐ ܐܢ ܥܱܡܐ ܗܢܐ ܕ݁ܠܐ ܝܕ݂ܱܥ ܢܡܘܣܐ ܠܻܝܛܻܝܢ ܐܢܘܢ
John 7:50 ܐܡܱܪ ܠܗܘܢ ܢܻܝܩܕ݂ܻܡܘܣ ܚܱܕ݂ ܡܢܗܘܢ ܗܱܘ ܕ݁ܐܬ݂ܐ ܗ_ܘܐ ܠܘܬ݂ ܝܫܘܥ ܒ݁ܠܻܠܝܐ
John 7:51 ܕܱ݁ܠܡܐ ܢܡܘܣܐ ܕܻ݁ܝܠܱܢ ܡܚܱܝܒ݂ ܠܒ݂ܱܪܢܫܐ ܐܠܐ ܐܢ ܢܫܡܱܥ ܡܢܗ ܠܘܩܕ݂ܱܡ ܘܢܕܱ݁ܥ ܡܢܐ ܥܒ݂ܱܕ݂
John 7:52 ܥܢܱܘ ܘܐܡܪܻܝܢ ܠܗ ܠܡܐ ܐܦ݂ ܐܱܢ_ܬ݁ ܡܢ ܓ݁ܠܻܝܠܐ ܐܱܢ_ܬ݁ ܒ݁ܨܻܝ ܘܱܚܙܻܝ ܕܱ݁ܢܒ݂ܻܝܐ ܡܢ ܓ݁ܠܻܝܠܐ ܠܐ ܩܐܡ
John 7:53 ܐܙܱܠ ܗܟ݂ܻܝܠ ܟ݁ܠܚܱܕ݂ ܠܒ݂ܱܝܬ݁ܗ
John 8:1 ܝܫܘܥ ܕ݁ܝܢ ܐܙܱܠ ܠܛܘܪܐ ܕ݁ܙܱܝܬ݁ܐ
John 8:2 ܒ݁ܨܱܦ݂ܪܐ ܕ݁ܝܢ ܬ݁ܘܒ݂ ܐܬ݂ܐ ܠܗܱܝܟ݁ܠܐ ܘܟ݂ܠܗ ܥܱܡܐ ܐܬ݂ܐ ܗ_ܘܐ ܠܘܬ݂ܗ ܘܟ݂ܱܕ݂ ܝܬ݂ܒ݂ ܡܱܠܦ݂ ܗ_ܘܐ ܠܗܘܢ
John 8:3 ܐܱܝܬܻ݁ܝܘ ܕ݁ܝܢ ܣܦ݂ܪܐ ܘܱܦ݂ܪܻܝܫܐ ܠܱܐܢ_ܬ݁ܬ݂ܐ ܕ݁ܐܬ݁ܬܱ݁ܚܕܱ݁ܬ݂ ܒ݁ܓ݂ܱܘܪܐ ܘܟ݂ܱܕ݂ ܐܱܩܻܝܡܘܗ ܒܱ݁ܡܨܱܥܬ݂ܐ
John 8:4 ܐܡܪܻܝܢ ܠܗ ܡܱܠܦ݂ܢܐ ܗܕ݂ܐ ܐܱܢ_ܬ݁ܬ݂ܐ ܐܬ݁ܬܱ݁ܚܕܱ݁ܬ݂ ܓܱ݁ܠܝܐܝܻܬ݂ ܒ݁ܗ ܒ݁ܣܘܥܪܢܐ ܕ݁ܓ݂ܱܘܪܐ
John 8:5 ܘܱܒ݂ܢܡܘܣܐ ܕ݁ܝܢ ܕ݁ܡܘܫܐ ܦܱ݁ܩܕ݂ ܕܱ݁ܠܕ݂ܱܐܝܟ݂ ܗܠܝܢ ܢܪܓ݁ܘܡ ܐܱܢ_ܬ݁ ܗܟ݂ܻܝܠ ܡܢܐ ܐܡܱܪ ܐܱܢ_ܬ݁
John 8:6 ܗܕ݂ܐ ܐܡܱܪܘ ܟܱ݁ܕ݂ ܡܢܱܣܝܢ ܠܗ ܐܱܝܟܱ݁ܢܐ ܕ݁ܬ݂ܗܘܐ ܠܗܘܢ ܕܱ݁ܢܩܱܛܪܓ݂ܘܢܝܗ_ܝ ܝܫܘܥ ܕ݁ܝܢ ܟܱ݁ܕ݂ ܠܬ݂ܱܚܬ݁ ܐܬ݂ܓ݁ܗܢ ܡܱܟ݂ܬ݁ܒ݂ ܗ_ܘܐ ܥܱܠ ܐܱܪܥܐ
John 8:7 ܟܱ݁ܕ݂ ܕ݁ܝܢ ܟܱ݁ܬܱ݁ܪܘ ܟܱ݁ܕ݂ ܡܫܱܐܠܻܝܢ ܠܗ ܐܬ݂ܦ݁ܫܛ ܘܐܡܱܪ ܠܗܘܢ ܐܱܝܢܐ ܡܢܟ݂ܘܢ ܕܻ݁ܐܝܬ݂ܱܘܗ_ܝ ܕ݁ܠܐ ܚܛܗ ܩܱܕ݂ܡܝܐ ܢܫܕ݁ܐ ܥܠܝܗ ܟܻ݁ܐܦ݂ܐ
John 8:8 ܘܬ݂ܘܒ݂ ܟܱ݁ܕ݂ ܐܬ݂ܓ݁ܗܢ ܟ݁ܬ݂ܒ݂ ܗ_ܘܐ ܥܱܠ ܐܱܪܥܐ
John 8:9 ܗܢܘܢ ܕ݁ܝܢ ܟܱ݁ܕ݂ ܫܡܱܥܘ ܢܦ݂ܩܻܝܢ ܗ_ܘܱܘ ܚܱܕ݂ ܚܱܕ݂ ܟܱ݁ܕ݂ ܫܱܪܻܝܘ ܡܢ ܩܱܫܻܝܫܐ ܘܐܫܬܱ݁ܒ݂ܩܱܬ݂ ܐܱܢ_ܬ݁ܬ݂ܐ ܠܚܘܕ݂ܝܗ ܟܱ݁ܕ݂ ܐܻܝܬ݂ܝܗ ܒܱ݁ܡܨܱܥܬ݂ܐ
John 8:10 ܟܱ݁ܕ݂ ܕ݁ܝܢ ܐܬ݂ܦ݁ܫܛ ܝܫܘܥ ܐܡܱܪ ܠܗ ܠܱܐܢ_ܬ݁ܬ݂ܐ ܐܱܝܟ݁ܐ ܐܻܝܬ݂ܱܝܗܘܢ ܠܐ ܐ_ܢܫ ܚܱܝܒ݂ܟ݂ܝ
John 8:11 ܗܝ ܕ݁ܝܢ ܐܡܪܱܬ݂ ܘܠܐ ܐ_ܢܫ ܡܪܝܐ ܐܡܱܪ ܕ݁ܝܢ ܝܫܘܥ ܐܦ݂ܠܐ ܐܢܐ ܡܚܱܝܒ݂ ܐ_ܢܐ ܠܟ݂ܝ ܙܠܝ ܘܡܢ ܗܫܐ ܬ݁ܘܒ݂ ܠܐ ܬ݁ܚܛܝܢ
John 8:12 ܬ݁ܘܒ݂ ܕ݁ܝܢ ܡܱܠܠ ܥܱܡܗܘܢ ܝܫܘܥ ܘܐܡܱܪ ܐܢܐ ܐ_ܢܐ ܢܘܗܪܗ ܕ݁ܥܠܡܐ ܡܱܢ ܕ݁ܒ݂ܬ݂ܱܪܝ ܐܬ݂ܐ ܠܐ ܢܗܱܠܟ݂ ܒ݁ܚܫܘܟ݂ܐ ܐܠܐ ܢܫܟܱ݁ܚ ܠܗ ܢܘܗܪܐ ܕ݁ܚܱܝܐ
John 8:13 ܐܡܪܻܝܢ ܠܗ ܦ݁ܪܻܝܫܐ ܐܱܢ_ܬ݁ ܥܱܠ ܢܱܦ݂ܫܟ݂ ܡܱܣܗܕ݂ ܐܱܢ_ܬ݁ ܣܗܕ݁ܘܬ݂ܟ݂ ܠܐ ܗܘܬ݂ ܫܱܪܻܝܪܐ
John 8:14 ܥܢܐ ܝܫܘܥ ܘܐܡܱܪ ܠܗܘܢ ܐܦ݂ܢ ܐܢܐ ܡܱܣܗܕ݂ ܐ_ܢܐ ܥܱܠ ܢܱܦ݂ܫܝ ܫܱܪܻܝܪܐ ܗ_ܝ ܣܗܕ݁ܘܬ݂ܝ ܡܛܠ ܕ݁ܝܕ݂ܱܥ ܐ_ܢܐ ܡܢ ܐܱܝܡܟ݁ܐ ܐܬ݂ܻܝܬ݂ ܘܠܱܐܝܟ݁ܐ ܐܙܠ ܐ_ܢܐ ܐܱܢ_ܬ݁ܘܢ ܕ݁ܝܢ ܠܐ ܝܕ݂ܥܻܝܢ ܐܢ_ܬ݁ܘܢ ܡܢ ܐܱܝܡܟ݁ܐ ܐܬ݂ܻܝܬ݂ ܘܠܐ ܠܱܐܝܟ݁ܐ ܐܙܠ ܐ_ܢܐ
John 8:15 ܐܱܢ_ܬ݁ܘܢ ܦܱ݁ܓ݂ܪܢܐܝܻܬ݂ ܕ݁ܝܢܻܝܢ ܐܢ_ܬ݁ܘܢ ܐܢܐ ܠܐ_ܢܫ ܠܐ ܕ݁ܐܢ ܐ_ܢܐ
John 8:16 ܘܐܢ ܕ݁ܐܢ ܐ_ܢܐ ܕ݁ܝܢ ܕܻ݁ܝܢܝ ܫܱܪܻܝܪ ܗ_ܘ ܡܛܠ ܕ݁ܠܐ ܗ_ܘܻܝܬ݂ ܒܱ݁ܠܚܘܕ݂ܱܝ ܐܠܐ ܐܢܐ ܘܐܒ݂ܝ ܕ݁ܫܱܕ݁ܪܱܢܝ
John 8:17 ܘܱܒ݂ܢܡܘܣܟ݂ܘܢ ܕ݁ܝܢ ܟ݁ܬ݂ܻܝܒ݂ ܕ݁ܣܗܕ݁ܘܬ݂ܐ ܕܱ݁ܬ݂ܪܝܢ ܓܱ݁ܒ݂ܪܻܝܢ ܫܱܪܻܝܪܐ ܗ_ܝ
John 8:18 ܐܢܐ ܐ_ܢܐ ܕ݁ܣܗܕ݂ ܐ_ܢܐ ܥܱܠ ܢܱܦ݂ܫܝ ܘܐܒ݂ܝ ܕ݁ܫܱܕ݁ܪܱܢܝ ܣܗܕ݂ ܥܠܱܝ
John 8:19 ܐܡܪܻܝܢ ܠܗ ܐܱܝܟܱ݁ܘ ܐܱܒ݂ܘܟ݂ ܥܢܐ ܝܫܘܥ ܘܐܡܱܪ ܠܗܘܢ ܘܠܐ ܠܻܝ ܝܕ݂ܥܻܝܢ ܐܢ_ܬ݁ܘܢ ܘܠܐ ܠܐܒ݂ܝ ܐܠܘ ܠܻܝ ܝܕ݂ܥܻܝܢ ܗ_ܘܱܝܬ݁ܘܢ ܐܦ݂ ܠܐܒ݂ܝ ܝܕ݂ܥܻܝܢ ܗ_ܘܱܝܬ݁ܘܢ
John 8:20 ܗܠܝܢ ܡܠܐ ܡܱܠܠ ܒ݁ܝܬ݂ ܓܱ݁ܙܐ ܟܱ݁ܕ݂ ܡܱܠܦ݂ ܒ݁ܗܱܝܟ݁ܠܐ ܘܠܐ ܐ_ܢܫ ܐܱܚܕ݁ܗ ܠܐ ܓ݁ܝܪ ܥܕ݂ܱܟܻ݁ܝܠ ܐܬ݂ܬ݂ ܗ_ܘܬ݂ ܫܥܬ݂ܗ
John 8:21 ܐܡܱܪ ܠܗܘܢ ܬ݁ܘܒ݂ ܝܫܘܥ ܐܢܐ ܐܙܠ ܐ_ܢܐ ܘܬ݂ܒ݂ܥܘܢܢܝ ܘܱܬ݂ܡܘܬ݂ܘܢ ܒܱ݁ܚܛܗܱܝܟ݁ܘܢ ܘܱܐܝܟ݁ܐ ܕ݁ܐܢܐ ܐܙܠ ܐ_ܢܐ ܐܱܢ_ܬ݁ܘܢ ܠܐ ܡܫܟ݁ܚܻܝܢ ܐܢ_ܬ݁ܘܢ ܠܡܐܬ݂ܐ
John 8:22 ܐܡܪܻܝܢ ܝܻܗܘܕ݂ܝܐ ܠܡܐ ܟܱ݁ܝ ܢܱܦ݂ܫܗ ܩܛܠ ܕ݁ܐܡܱܪ ܕܱ݁ܐܝܟ݁ܐ ܕ݁ܐܢܐ ܐܙܠ ܐ_ܢܐ ܐܱܢ_ܬ݁ܘܢ ܠܐ ܡܫܟ݁ܚܻܝܢ ܐܢ_ܬ݁ܘܢ ܠܡܐܬ݂ܐ
John 8:23 ܘܐܡܱܪ ܠܗܘܢ ܐܱܢ_ܬ݁ܘܢ ܡܢ ܕܱ݁ܠܬ݂ܱܚܬ݁ ܐܱܢ_ܬ݁ܘܢ ܘܐܢܐ ܡܢ ܕܱ݁ܠܥܠ ܐ_ܢܐ ܐܱܢ_ܬ݁ܘܢ ܡܢ ܗܢܐ ܐܱܢ_ܬ݁ܘܢ ܥܠܡܐ ܐܢܐ ܠܐ ܗ_ܘܻܝܬ݂ ܡܢ ܗܢܐ ܥܠܡܐ
John 8:24 ܐܡܪܬ݂ ܠܟ݂ܘܢ ܕܱ݁ܬ݂ܡܘܬ݂ܘܢ ܒܱ݁ܚܛܗܱܝܟ݁ܘܢ ܐܠܐ ܓ݁ܝܪ ܬ݁ܗܱܝܡܢܘܢ ܕ݁ܐܢܐ ܐ_ܢܐ ܬ݁ܡܘܬ݂ܘܢ ܒܱ݁ܚܛܗܱܝܟ݁ܘܢ
John 8:25 ܐܡܪܻܝܢ ܝܻܗܘܕ݂ܝܐ ܐܱܢ_ܬ݁ ܡܱܢ ܐܱܢ_ܬ݁ ܐܡܱܪ ܠܗܘܢ ܝܫܘܥ ܐܦ݂ܢ ܕ݁ܫܱܪܻܝܬ݂ ܕ݁ܐܡܱܠܠ ܥܱܡܟ݂ܘܢ
John 8:26 ܣܱܓܻ݁ܝ ܐܻܝܬ݂ ܠܻܝ ܥܠܱܝܟ݁ܘܢ ܠܡܻܐܡܱܪ ܘܠܱܡܕ݂ܢ ܐܠܐ ܡܱܢ ܕ݁ܫܱܕ݁ܪܱܢܝ ܫܱܪܻܝܪ ܗ_ܘ ܘܐܢܐ ܐܱܝܠܝܢ ܕ݁ܫܡܥܬ݂ ܡܢܗ ܗܠܝܢ ܗ_ܘ ܡܡܱܠܠ ܐ_ܢܐ ܒ݁ܥܠܡܐ
John 8:27 ܘܠܐ ܝܻܕ݂ܱܥܘ ܕ݁ܥܱܠ ܐܱܒ݂ܐ ܐܡܱܪ ܠܗܘܢ
John 8:28 ܐܡܱܪ ܠܗܘܢ ܬ݁ܘܒ݂ ܝܫܘܥ ܐܡܱܬ݂ܝ ܕܱ݁ܬ݂ܪܻܝܡܘܢܗ ܠܱܒ݂ܪܗ ܕ݁ܐ_ܢܫܐ ܗܝܕ݁ܝܢ ܬ݁ܕ݁ܥܘܢ ܕ݁ܐܢܐ ܐ_ܢܐ ܘܡܕ݁ܡ ܡܢ ܨܒ݂ܘܬ݂ ܢܱܦ݂ܫܝ ܠܐ ܥܒ݂ܕ݂ ܐ_ܢܐ ܐܠܐ ܐܱܝܟܱ݁ܢܐ ܕܱ݁ܐܠܦ݂ܱܢܝ ܐܒ݂ܝ ܗܟ݂ܘܬ݂ ܗ_ܘ ܡܡܱܠܠ ܐ_ܢܐ
John 8:29 ܘܡܱܢ ܕ݁ܫܱܕ݁ܪܱܢܝ ܥܱܡܝ ܐܻܝܬ݂ܱܘܗ_ܝ ܘܠܐ ܫܱܒ݂ܩܱܢܝ ܒܱ݁ܠܚܘܕ݂ܱܝ ܐܒ݂ܝ ܡܛܠ ܕ݁ܐܢܐ ܡܕ݁ܡ ܕ݁ܫܦ݂ܱܪ ܠܗ ܥܒ݂ܕ݂ ܐ_ܢܐ ܒ݁ܟ݂ܠܙܒ݂ܱܢ
John 8:30 ܟܱ݁ܕ݂ ܗܠܝܢ ܡܡܱܠܠ ܗ_ܘܐ ܣܱܓܻ݁ܝܐܐ ܗܱܝܡܢܘ ܒ݁ܗ
John 8:31 ܘܐܡܱܪ ܝܫܘܥ ܠܗܢܘܢ ܝܻܗܘܕ݂ܝܐ ܕ݁ܗܱܝܡܢܘ ܒ݁ܗ ܐܢ ܐܱܢ_ܬ݁ܘܢ ܬ݁ܟ݂ܱܬ݁ܪܘܢ ܒ݁ܡܠܱܬ݂ܝ ܫܱܪܻܝܪܐܝܻܬ݂ ܬܱ݁ܠܡܻܝܕ݂ܱܝ ܐܱܢ_ܬ݁ܘܢ
John 8:32 ܘܬ݂ܕ݁ܥܘܢ ܫܪܪܐ ܘܗܘ ܫܪܪܐ ܢܚܱܪܱܪܟ݂ܘܢ
John 8:33 ܐܡܪܻܝܢ ܠܗ ܙܱܪܥܗ ܚܢܱܢ ܕܱ݁ܐܒ݂ܪܗܡ ܘܡܢ ܡܬ݂ܘܡ ܥܱܒ݂ܕ݁ܘܬ݂ܐ ܠܐ_ܢܫ ܠܐ ܦ݁ܠܻܝܚܐ ܠܱܢ ܐܱܝܟܱ݁ܢܐ ܐܡܱܪ ܐܱܢ_ܬ݁ ܕ݁ܬ݂ܗܘܘܢ ܒ݁ܢܱܝ ܚܻܐܪܐ
John 8:34 ܐܡܱܪ ܠܗܘܢ ܝܫܘܥ ܐܱܡܻܝܢ ܐܱܡܻܝܢ ܐܡܱܪܢܐ ܠܟ݂ܘܢ ܕ݁ܟ݂ܠܡܱܢ ܕ݁ܥܒ݂ܕ݂ ܚܛܻܝܬ݂ܐ ܥܱܒ݂ܕ݁ܗ ܗ_ܘ ܕܱ݁ܚܛܻܝܬ݂ܐ
John 8:35 ܘܥܱܒ݂ܕ݁ܐ ܠܐ ܡܩܱܘܐ ܠܥܠܱܡ ܒ݁ܒ݂ܱܝܬ݁ܐ ܒ݁ܪܐ ܕ݁ܝܢ ܠܥܠܱܡ ܡܩܱܘܐ
John 8:36 ܐܢ ܗܘ ܗܟ݂ܻܝܠ ܕܱ݁ܒ݂ܪܐ ܢܚܱܪܱܪܟ݂ܘܢ ܫܱܪܻܝܪܐܝܻܬ݂ ܬ݁ܗܘܘܢ ܒ݁ܢܱܝ ܚܻܐܪܐ
John 8:37 ܝܕ݂ܱܥ ܐ_ܢܐ ܕ݁ܙܱܪܥܗ ܐܱܢ_ܬ݁ܘܢ ܕܱ݁ܐܒ݂ܪܗܡ ܐܠܐ ܒ݁ܥܝܢ ܐܢ_ܬ݁ܘܢ ܠܡܩܛܠܱܢܝ ܡܛܠ ܕܱ݁ܠܡܠܱܬ݂ܝ ܠܐ ܣܦ݂ܩܻܝܢ ܐܢ_ܬ݁ܘܢ
John 8:38 ܐܢܐ ܡܕ݁ܡ ܕܱ݁ܚܙܻܝܬ݂ ܠܘܬ݂ ܐܒ݂ܝ ܡܡܱܠܠ ܐ_ܢܐ ܘܱܐܢ_ܬ݁ܘܢ ܡܕ݁ܡ ܕܱ݁ܚܙܱܝܬ݁ܘܢ ܠܘܬ݂ ܐܱܒ݂ܘܟ݂ܘܢ ܥܒ݂ܕܻ݁ܝܢ ܐܢ_ܬ݁ܘܢ
John 8:39 ܥܢܱܘ ܘܐܡܪܻܝܢ ܠܗ ܐܱܒ݂ܘܢ ܕܻ݁ܝܠܱܢ ܐܱܒ݂ܪܗܡ ܗ_ܘ ܐܡܱܪ ܠܗܘܢ ܝܫܘܥ ܐܠܘ ܒ݁ܢܱܘܗ_ܝ ܗ_ܘܱܝܬ݁ܘܢ ܕܱ݁ܐܒ݂ܪܗܡ ܥܒ݂ܕ݂ܱܘܗ_ܝ ܕܱ݁ܐܒ݂ܪܗܡ ܥܒ݂ܕܻ݁ܝܢ ܗ_ܘܱܝܬ݁ܘܢ
John 8:40 ܗܫܐ ܕ݁ܝܢ ܗܐ ܒ݁ܥܝܢ ܐܢ_ܬ݁ܘܢ ܠܡܩܛܠܱܢܝ ܠܓ݂ܱܒ݂ܪܐ ܕ݁ܫܱܪܻܝܪܬ݁ܐ ܡܱܠܠܬ݂ ܥܱܡܟ݂ܘܢ ܐܱܝܕ݂ܐ ܕ݁ܫܡܥܬ݂ ܡܢ ܐܱܠܗܐ ܗܕ݂ܐ ܐܱܒ݂ܪܗܡ ܠܐ ܥܒ݂ܱܕ݂
John 8:41 ܐܱܢ_ܬ݁ܘܢ ܕ݁ܝܢ ܥܒ݂ܕܻ݁ܝܢ ܐܢ_ܬ݁ܘܢ ܥܒ݂ܕ݂ܐ ܕܱ݁ܐܒ݂ܘܟ݂ܘܢ ܐܡܪܻܝܢ ܠܗ ܚܢܱܢ ܡܢ ܙܢܝܘܬ݂ܐ ܠܐ ܗܘܱܝܢ ܚܱܕ݂ ܐܱܒ݂ܐ ܐܻܝܬ݂ ܠܱܢ ܐܱܠܗܐ
John 8:42 ܐܡܱܪ ܠܗܘܢ ܝܫܘܥ ܐܠܘ ܐܱܠܗܐ ܗ_ܘܐ ܐܱܒ݂ܘܟ݂ܘܢ ܡܱܚܒ݂ܻܝܢ ܗ_ܘܱܝܬ݁ܘܢ ܠܻܝ ܐܢܐ ܓ݁ܝܪ ܡܢ ܐܱܠܗܐ ܢܦ݂ܩܬ݂ ܘܐܬ݂ܻܝܬ݂ ܘܠܐ ܗ_ܘܐ ܡܢ ܨܒ݂ܘܬ݂ ܢܱܦ݂ܫܝ ܐܬ݂ܻܝܬ݂ ܐܠܐ ܗܘ ܫܱܕ݁ܪܱܢܝ
John 8:43 ܡܛܠ ܡܢܐ ܡܠܱܬ݂ܝ ܠܐ ܡܫܬܱ݁ܘܕ݁ܥܻܝܢ ܐܢ_ܬ݁ܘܢ ܥܱܠ ܕ݁ܠܐ ܡܫܟ݁ܚܻܝܢ ܐܢ_ܬ݁ܘܢ ܫܡܥܻܝܢ ܡܠܱܬ݂ܝ
John 8:44 ܐܱܢ_ܬ݁ܘܢ ܡܢ ܐܱܒ݂ܐ ܐܟ݂ܠܩܱܪܨܐ ܐܻܝܬ݂ܱܝܟ݁ܘܢ ܘܪܓ݁ܬ݂ܗ ܕܱ݁ܐܒ݂ܘܟ݂ܘܢ ܨܒ݂ܝܢ ܐܢ_ܬ݁ܘܢ ܠܡܥܒܱ݁ܕ݂ ܗܱܘ ܕ݁ܡܢ ܒ݁ܪܻܫܻܝܬ݂ ܩܛܠ ܐ_ܢܫܐ ܗܘ ܘܒ݂ܱܫܪܪܐ ܠܐ ܩܐܡ ܡܛܠ ܕܱ݁ܫܪܪܐ ܠܱܝܬ݁ ܒ݁ܗ ܐܡܱܬ݂ܝ ܕܱ݁ܡܡܱܠܠ ܟܱ݁ܕ݁ܒ݂ܘܬ݂ܐ ܡܢ ܕܻ݁ܝܠܗ ܗܘ ܡܡܱܠܠ ܡܛܠ ܕ݁ܕ݂ܱܓ݁ܠܐ ܗܘ ܐܦ݂ ܐܱܒ݂ܘܗ
John 8:45 ܐܢܐ ܕ݁ܝܢ ܕܱ݁ܫܪܪܐ ܡܡܱܠܠ ܐ_ܢܐ ܠܐ ܡܗܱܝܡܢܻܝܢ ܐܢ_ܬ݁ܘܢ ܠܻܝ
John 8:46 ܡܱܢܘ ܡܢܟ݂ܘܢ ܡܱܟ݁ܣ ܠܻܝ ܥܱܠ ܚܛܻܝܬ݂ܐ ܘܐܢ ܫܪܪܐ ܡܡܱܠܠ ܐ_ܢܐ ܐܱܢ_ܬ݁ܘܢ ܠܡܢܐ ܠܐ ܡܗܱܝܡܢܻܝܢ ܐܢ_ܬ݁ܘܢ ܠܻܝ
John 8:47 ܡܱܢ ܕ݁ܡܢ ܐܱܠܗܐ ܐܻܝܬ݂ܱܘܗ_ܝ ܡܠܐ ܕܱ݁ܐܠܗܐ ܫܡܱܥ ܡܛܠ ܗܢܐ ܐܱܢ_ܬ݁ܘܢ ܠܐ ܫܡܥܻܝܢ ܐܢ_ܬ݁ܘܢ ܡܛܠ ܕ݁ܠܐ ܗܘܱܝܬ݁ܘܢ ܡܢ ܐܱܠܗܐ
John 8:48 ܥܢܱܘ ܝܻܗܘܕ݂ܝܐ ܘܐܡܪܻܝܢ ܠܗ ܠܐ ܫܱܦܻ݁ܝܪ ܐܡܪܻܝܢ ܐܢܱܚܢܱܢ ܕ݁ܫܡܪܝܐ ܐܱܢ_ܬ݁ ܘܕ݂ܱܝܘܐ ܐܻܝܬ݂ ܠܟ݂
John 8:49 ܐܡܱܪ ܠܗܘܢ ܝܫܘܥ ܠܻܝ ܕܱ݁ܝܘܐ ܠܐ ܐܻܝܬ݂ ܐܠܐ ܠܐܒ݂ܝ ܡܝܱܩܱܪ ܐ_ܢܐ ܘܱܐܢ_ܬ݁ܘܢ ܡܨܱܥܪܻܝܢ ܠܻܝ
John 8:50 ܐܢܐ ܕ݁ܝܢ ܠܐ ܒ݁ܥܐ ܐ_ܢܐ ܫܘܒ݂ܚܝ ܐܻܝܬ݂ ܗ_ܘ ܕ݁ܒ݂ܥܐ ܘܕ݂ܐܢ
John 8:51 ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܡܱܢ ܕ݁ܡܠܱܬ݂ܝ ܢܛܱܪ ܡܱܘܬ݁ܐ ܠܐ ܢܚܙܐ ܠܥܠܱܡ
John 8:52 ܐܡܪܻܝܢ ܠܗ ܝܻܗܘܕ݂ܝܐ ܗܫܐ ܝܻܕ݂ܱܥܢ ܕ݁ܕ݂ܱܝܘܐ ܐܻܝܬ݂ ܠܟ݂ ܐܱܒ݂ܪܗܡ ܡܻܝܬ݂ ܘܱܢܒ݂ܻܝܐ ܘܱܐܢ_ܬ݁ ܐܡܱܪ ܐܱܢ_ܬ݁ ܕ݁ܡܱܢ ܕ݁ܡܠܱܬ݂ܝ ܢܛܱܪ ܡܱܘܬ݁ܐ ܠܐ ܢܛܥܱܡ ܠܥܠܱܡ
John 8:53 ܠܡܐ ܐܱܢ_ܬ݁ ܪܱܒ݂ ܐܱܢ_ܬ݁ ܡܢ ܐܱܒ݂ܘܢ ܐܱܒ݂ܪܗܡ ܕ݁ܡܻܝܬ݂ ܘܡܢ ܢܒ݂ܻܝܐ ܕ݁ܡܻܝܬ݂ܘ ܡܱܢܘ ܥܒ݂ܕ݂ ܐܱܢ_ܬ݁ ܢܱܦ݂ܫܟ݂
John 8:54 ܐܡܱܪ ܠܗܘܢ ܝܫܘܥ ܐܢ ܐܢܐ ܡܫܱܒܱ݁ܚ ܐ_ܢܐ ܢܱܦ݂ܫܝ ܫܘܒ݂ܚܝ ܠܐ ܗ_ܘܐ ܡܕ݁ܡ ܐܻܝܬ݂ܱܘܗ_ܝ ܐܒ݂ܝ ܕܱ݁ܡܫܱܒܱ݁ܚ ܠܻܝ ܗܱܘ ܕ݁ܐܡܪܻܝܢ ܐܢ_ܬ݁ܘܢ ܕܱ݁ܐܠܗܱܢ ܗ_ܘ
John 8:55 ܘܠܐ ܝܻܕ݂ܱܥܬ݁ܘܢܝܗ_ܝ ܐܢܐ ܕ݁ܝܢ ܝܕ݂ܱܥ ܐ_ܢܐ ܠܗ ܘܐܢ ܐܡܱܪ ܐ_ܢܐ ܕ݁ܠܐ ܝܕ݂ܱܥ ܐ_ܢܐ ܠܗ ܗܘܐ ܐ_ܢܐ ܠܻܝ ܟܱ݁ܕ݁ܒ݂ܐ ܐܱܟ݂ܘܬ݂ܟ݂ܘܢ ܐܠܐ ܝܕ݂ܱܥ ܐ_ܢܐ ܠܗ ܘܡܠܬ݂ܗ ܢܛܱܪ ܐ_ܢܐ
John 8:56 ܐܱܒ݂ܪܗܡ ܐܱܒ݂ܘܟ݂ܘܢ ܡܣܱܘܱܚ ܗ_ܘܐ ܕ݁ܢܚܙܐ ܝܱܘܡܝ ܘܱܚܙܐ ܘܱܚܕ݂ܻܝ
John 8:57 ܐܡܪܻܝܢ ܠܗ ܝܻܗܘܕ݂ܝܐ ܥܕ݂ܱܟܻ݁ܝܠ ܒܱ݁ܪ ܚܱܡܫܻܝܢ ܫܢܻܝܢ ܠܐ ܗ_ܘܱܝܬ݁ ܘܠܱܐܒ݂ܪܗܡ ܚܙܱܝܬ݁
John 8:58 ܐܡܱܪ ܠܗܘܢ ܝܫܘܥ ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܥܱܕ݂ܠܐ ܢܗܘܐ ܐܱܒ݂ܪܗܡ ܐܢܐ ܐܻܝܬ݂ܱܝ
John 8:59 ܘܱܫܩܱܠܘ ܟܻ݁ܐܦ݂ܐ ܕ݁ܢܪܓ݁ܡܘܢܝܗ_ܝ ܘܝܫܘܥ ܐܬ݁ܛܱܫܻܝ ܘܱܢܦ݂ܱܩ ܡܢ ܗܱܝܟ݁ܠܐ ܘܱܥܒ݂ܱܪ ܒܱ݁ܝܢܬ݂ܗܘܢ ܘܐܙܱܠ
John 9:1 ܘܟ݂ܱܕ݂ ܥܒ݂ܱܪ ܚܙܐ ܓܱ݁ܒ݂ܪܐ ܣܱܡܝܐ ܕ݁ܡܢ ܟ݁ܪܣ ܐܡܗ
John 9:2 ܘܫܱܐܠܘܗ_ܝ ܬܱ݁ܠܡܻܝܕ݂ܱܘܗ_ܝ ܘܐܡܪܻܝܢ ܪܱܒܱ݁ܢ ܡܱܢܘ ܚܛܐ ܗܢܐ ܐܱܘ ܐܱܒ݂ܗܱܘܗ_ܝ ܕ݁ܟ݂ܱܕ݂ ܣܡܐ ܢܬ݂ܻܝܠܕ݂
John 9:3 ܐܡܱܪ ܠܗܘܢ ܝܫܘܥ ܠܐ ܗܘ ܚܛܐ ܘܠܐ ܐܱܒ݂ܗܱܘܗ_ܝ ܐܠܐ ܕ݁ܢܬ݂ܚܙܘܢ ܒ݁ܗ ܥܒ݂ܕ݂ܱܘܗ_ܝ ܕܱ݁ܐܠܗܐ
John 9:4 ܠܻܝ ܘܠܐ ܠܡܥܒܱ݁ܕ݂ ܥܒ݂ܕ݂ܐ ܕ݁ܡܱܢ ܕ݁ܫܱܕ݁ܪܱܢܝ ܥܱܕ݂ ܐܻܝܡܡܐ ܗܘ ܐܬ݂ܐ ܠܻܠܝܐ ܕ݁ܐ_ܢܫ ܠܐ ܡܫܟܱ݁ܚ ܠܡܦ݂ܠܱܚ
John 9:5 ܟ݁ܡܐ ܕܱ݁ܒ݂ܥܠܡܐ ܐ_ܢܐ ܢܘܗܪܗ ܐ_ܢܐ ܕ݁ܥܠܡܐ
John 9:6 ܘܟ݂ܱܕ݂ ܐܡܱܪ ܗܠܝܢ ܪܱܩ ܥܱܠ ܐܱܪܥܐ ܘܱܓ݂ܒ݂ܱܠ ܛܻܝܢܐ ܡܢ ܪܘܩܗ ܘܛܫ ܥܱܠ ܥܱܝܢܱܘܗ_ܝ ܕ݁ܗܱܘ ܣܱܡܝܐ
John 9:7 ܘܐܡܱܪ ܠܗ ܙܠ ܐܱܫܻܝܓ݂ ܒ݁ܡܱܥܡܘܕ݂ܻܝܬ݂ܐ ܕ݁ܫܻܝܠܘܚܐ ܘܐܙܱܠ ܐܱܫܻܝܓ݂ ܘܐܬ݂ܐ ܟܱ݁ܕ݂ ܚܙܐ
John 9:8 ܫܒ݂ܒ݂ܱܘܗ_ܝ ܕ݁ܝܢ ܘܱܐܝܠܝܢ ܕܱ݁ܚܙܐ ܗ_ܘܐ ܠܗܘܢ ܡܢ ܩܕ݂ܻܝܡ ܕ݁ܚܕ݂ܱܪ ܗ_ܘܐ ܐܡܪܻܝܢ ܗ_ܘܱܘ ܠܐ ܗ_ܘܐ ܗܢܱܘ ܗܱܘ ܕ݁ܝܬ݂ܒ݂ ܗ_ܘܐ ܘܚܕ݂ܱܪ
John 9:9 ܐܻܝܬ݂ ܕ݁ܐܡܪܻܝܢ ܗ_ܘܱܘ ܕ݁ܗܘܝܘ ܘܻܐܝܬ݂ ܕ݁ܐܡܪܻܝܢ ܗ_ܘܱܘ ܠܐ ܐܠܐ ܡܕ݂ܡܐ ܕ݁ܡܐ ܠܗ ܗܘ ܕ݁ܝܢ ܐܡܱܪ ܗ_ܘܐ ܕ݁ܐܢܐ ܐ_ܢܐ
John 9:10 ܐܡܪܻܝܢ ܠܗ ܐܱܝܟܱ݁ܢܐ ܐܬ݂ܦܱ݁ܬܱ݁ܚ ܥܱܝܢܱܝܟ݁
John 9:11 ܥܢܐ ܘܐܡܱܪ ܠܗܘܢ ܓܱ݁ܒ݂ܪܐ ܕܱ݁ܫܡܗ ܝܫܘܥ ܥܒ݂ܱܕ݂ ܛܻܝܢܐ ܘܛܫ ܠܻܝ ܥܱܠ ܥܱܝܢܱܝ ܘܐܡܱܪ ܠܻܝ ܙܠ ܐܱܫܻܝܓ݂ ܒ݁ܡܱܝܐ ܕ݁ܫܻܝܠܘܚܐ ܘܐܙܠ_ܬ݂ ܐܱܫܻܝܓ݂ܬ݂ ܘܐܬ݂ܚܙܻܝ ܠܻܝ
John 9:12 ܐܡܪܻܝܢ ܠܗ ܐܱܝܟܱ݁ܘ ܐܡܱܪ ܠܗܘܢ ܠܐ ܝܕ݂ܱܥ ܐ_ܢܐ
John 9:13 ܘܱܐܝܬ݁ܝܘܗ_ܝ ܠܗܱܘ ܕ݁ܡܢ ܩܕ݂ܻܝܡ ܣܱܡܝܐ ܗ_ܘܐ ܠܘܬ݂ ܦ݁ܪܻܝܫܐ
John 9:14 ܐܻܝܬ݂ܝܗ ܗ_ܘܬ݂ ܕ݁ܝܢ ܫܱܒ݁ܬ݂ܐ ܟܱ݁ܕ݂ ܥܒ݂ܱܕ݂ ܛܻܝܢܐ ܝܫܘܥ ܘܦ݂ܱܬܱ݁ܚ ܠܗ ܥܱܝܢܱܘܗ_ܝ
John 9:15 ܘܬ݂ܘܒ݂ ܫܱܐܠܘܗ_ܝ ܦ݁ܪܻܝܫܐ ܐܱܝܟܱ݁ܢܐ ܐܬ݂ܚܙܻܝ ܠܟ݂ ܗܘ ܕ݁ܝܢ ܐܡܱܪ ܠܗܘܢ ܛܻܝܢܐ ܣܡ ܥܱܠ ܥܱܝܢܱܝ ܘܱܐܫܻܝܓ݂ܬ݂ ܘܐܬ݂ܚܙܻܝ ܠܻܝ
John 9:16 ܘܐܡܪܻܝܢ ܗ_ܘܱܘ ܐ_ܢܫܐ ܡܢ ܦ݁ܪܻܝܫܐ ܗܢܐ ܓܱ݁ܒ݂ܪܐ ܠܐ ܗ_ܘܐ ܡܢ ܐܱܠܗܐ ܗܘ ܕ݁ܫܱܒ݁ܬ݂ܐ ܠܐ ܢܛܱܪ ܐ_ܚܪܢܐ ܕ݁ܝܢ ܐܡܪܻܝܢ ܗ_ܘܱܘ ܐܱܝܟܱ݁ܢܐ ܡܫܟܱ݁ܚ ܓܱ݁ܒ݂ܪܐ ܚܱܛܝܐ ܗܠܝܢ ܐܬ݂ܘܬ݂ܐ ܠܡܥܒܱ݁ܕ݂ ܘܦ݂ܠܓ݁ܘܬ݂ܐ ܐܻܝܬ݂ ܗ_ܘܬ݂ ܒܱ݁ܝܢܬ݂ܗܘܢ
John 9:17 ܐܡܪܻܝܢ ܬ݁ܘܒ݂ ܠܗܱܘ ܣܱܡܝܐ ܐܱܢ_ܬ݁ ܡܢܐ ܐܡܱܪ ܐܱܢ_ܬ݁ ܥܠܱܘܗ_ܝ ܕ݁ܦ݂ܱܬܱ݁ܚ ܠܟ݂ ܥܱܝܢܱܝܟ݁ ܐܡܱܪ ܠܗܘܢ ܐܢܐ ܐܡܱܪ ܐ_ܢܐ ܕܱ݁ܢܒ݂ܻܝܐ ܗܘ
John 9:18 ܠܐ ܕ݁ܝܢ ܗܱܝܡܢܘ ܗ_ܘܱܘ ܥܠܱܘܗ_ܝ ܝܻܗܘܕ݂ܝܐ ܕ݁ܣܱܡܝܐ ܗ_ܘܐ ܘܱܚܙܐ ܥܕ݂ܱܡܐ ܕܱ݁ܩܪܱܘ ܠܱܐܒ݂ܗܱܘܗ_ܝ ܕ݁ܗܱܘ ܕܱ݁ܚܙܐ
John 9:19 ܘܫܱܐܠܘ ܐܢܘܢ ܐܢ ܗܢܱܘ ܒ݁ܪܟ݂ܘܢ ܗܱܘ ܕܱ݁ܐܢ_ܬ݁ܘܢ ܐܡܪܻܝܢ ܐܢ_ܬ݁ܘܢ ܕ݁ܟ݂ܱܕ݂ ܣܡܐ ܐܬ݂ܻܝܠܕ݂ ܐܱܝܟܱ݁ܢܐ ܗܫܐ ܚܙܐ
John 9:20 ܥܢܱܘ ܕ݁ܝܢ ܐܱܒ݂ܗܱܘܗ_ܝ ܘܐܡܱܪܘ ܝܕ݂ܥܻܝܢܱܢ ܕ݁ܗܢܱܘ ܒ݁ܪܱܢ ܘܱܕ݂ܟ݂ܱܕ݂ ܣܡܐ ܐܬ݂ܻܝܠܕ݂
John 9:21 ܐܱܝܟܱ݁ܢܐ ܕ݁ܝܢ ܗܫܐ ܚܙܐ ܐܱܘ ܡܱܢܘ ܦܱ݁ܬܱ݁ܚ ܠܗ ܥܱܝܢܱܘܗ_ܝ ܠܐ ܝܕ݂ܥܻܝܢܱܢ ܐܦ݂ ܗܘ ܥܱܠ ܠܗ ܠܱܫܢܱܘܗ_ܝ ܠܗ ܫܱܐܠܘ ܗܘ ܚܠܦ݂ ܢܱܦ݂ܫܗ ܢܡܱܠܠ
John 9:22 ܗܠܝܢ ܐܡܱܪܘ ܐܱܒ݂ܗܱܘܗ_ܝ ܡܛܠ ܕ݁ܕ݂ܚܠܻܝܢ ܗ_ܘܱܘ ܡܢ ܝܻܗܘܕ݂ܝܐ ܦ݁ܣܱܩܘ ܗ_ܘܱܘ ܓ݁ܝܪ ܝܻܗܘܕ݂ܝܐ ܕ݁ܐܢ ܐ_ܢܫ ܢܱܘܕ݁ܐ ܒ݁ܗ ܕܱ݁ܡܫܻܝܚܐ ܗܘ ܢܱܦ݁ܩܘܢܝܗ_ܝ ܡܢ ܟ݁ܢܘܫܬ݁ܐ
John 9:23 ܡܛܠ ܗܢܐ ܐܡܱܪܘ ܐܱܒ݂ܗܱܘܗ_ܝ ܕ݁ܥܱܠ ܠܗ ܠܱܫܢܱܘܗ_ܝ ܠܗ ܫܱܐܠܘ
John 9:24 ܘܱܩܪܱܐܘܗ_ܝ ܠܓ݂ܱܒ݂ܪܐ ܕ݁ܬ݂ܱܪܬ݁ܝܢ ܙܱܒ݂ܢܻܝܢ ܠܗܱܘ ܕܻ݁ܐܝܬ݂ܱܘܗ_ܝ ܗ_ܘܐ ܣܱܡܝܐ ܘܐܡܪܻܝܢ ܠܗ ܫܱܒܱ݁ܚ ܠܱܐܠܗܐ ܚܢܱܢ ܓ݁ܝܪ ܝܕ݂ܥܻܝܢܱܢ ܕ݁ܗܢܐ ܓܱ݁ܒ݂ܪܐ ܚܱܛܝܐ ܗܘ
John 9:25 ܥܢܐ ܗܘ ܘܐܡܱܪ ܠܗܘܢ ܐܢ ܚܱܛܝܐ ܗܘ ܠܐ ܝܕ݂ܱܥ ܐ_ܢܐ ܚܕ݂ܐ ܕ݁ܝܢ ܝܕ݂ܱܥ ܐ_ܢܐ ܕ݁ܣܱܡܝܐ ܗ_ܘܻܝܬ݂ ܘܗܫܐ ܗܐ ܚܙܐ ܐ_ܢܐ
John 9:26 ܐܡܪܻܝܢ ܠܗ ܬ݁ܘܒ݂ ܡܢܐ ܥܒ݂ܱܕ݂ ܠܟ݂ ܐܱܝܟܱ݁ܢܐ ܦܱ݁ܬܱ݁ܚ ܠܟ݂ ܥܱܝܢܱܝܟ݁
John 9:27 ܐܡܱܪ ܠܗܘܢ ܐܡܪܬ݂ ܠܟ݂ܘܢ ܘܠܐ ܫܡܱܥܬ݁ܘܢ ܡܢܐ ܬ݁ܘܒ݂ ܨܒ݂ܝܢ ܐܢ_ܬ݁ܘܢ ܠܡܫܡܱܥ ܠܡܐ ܐܦ݂ ܐܱܢ_ܬ݁ܘܢ ܬܱ݁ܠܡܻܝܕ݂ܐ ܨܒ݂ܝܢ ܐܢ_ܬ݁ܘܢ ܠܡܗܘܐ ܠܗ
John 9:28 ܗܢܘܢ ܕ݁ܝܢ ܨܱܚܝܘܗ_ܝ ܘܐܡܪܻܝܢ ܠܗ ܐܱܢ_ܬ݁ ܗ_ܘ ܬܱ݁ܠܡܻܝܕ݂ܗ ܕ݁ܗܱܘ ܚܢܱܢ ܓ݁ܝܪ ܬܱ݁ܠܡܻܝܕ݂ܐ ܚܢܱܢ ܕ݁ܡܘܫܐ
John 9:29 ܘܝܕ݂ܥܻܝܢܱܢ ܕ݁ܥܱܡ ܡܘܫܐ ܐܱܠܗܐ ܡܱܠܠ ܠܗܢܐ ܕ݁ܝܢ ܠܐ ܝܕ݂ܥܻܝܢܱܢ ܡܢ ܐܱܝܡܟ݁ܐ ܗܘ
John 9:30 ܥܢܐ ܗܱܘ ܓܱ݁ܒ݂ܪܐ ܘܐܡܱܪ ܠܗܘܢ ܒ݁ܗܕ݂ܐ ܗ_ܘ ܗܟ݂ܻܝܠ ܠܡܬ݁ܕܱ݁ܡܪܘ ܕܱ݁ܐܢ_ܬ݁ܘܢ ܠܐ ܝܕ݂ܥܻܝܢ ܐܢ_ܬ݁ܘܢ ܡܢ ܐܱܝܡܟ݁ܐ ܗܘ ܘܥܱܝܢܱܝ ܕܻ݁ܝܠܝ ܦܱ݁ܬܱ݁ܚ
John 9:31 ܝܕ݂ܥܻܝܢ ܚ_ܢܱܢ ܕ݁ܝܢ ܕܱ݁ܐܠܗܐ ܒ݁ܩܠܐ ܕ݁ܚܱܛܝܐ ܠܐ ܫܡܱܥ ܐܠܐ ܠܡܱܢ ܕ݁ܕ݂ܚܠ ܡܢܗ ܘܥܒ݂ܕ݂ ܨܒ݂ܝܢܗ ܠܗܱܘ ܗ_ܘ ܫܡܱܥ
John 9:32 ܡܢ ܥܠܱܡ ܠܐ ܐܫܬܱ݁ܡܥܱܬ݂ ܕ݁ܦ݂ܱܬܱ݁ܚ ܐ_ܢܫ ܥܱܝܢܐ ܕ݁ܣܱܡܝܐ ܕ݁ܐܬ݂ܻܝܠܕ݂
John 9:33 ܐܠܘ ܠܐ ܡܢ ܐܱܠܗܐ ܗ_ܘܐ ܗܢܐ ܠܐ ܡܫܟܱ݁ܚ ܗ_ܘܐ ܗܕ݂ܐ ܠܡܥܒܱ݁ܕ݂
John 9:34 ܥܢܱܘ ܘܐܡܪܻܝܢ ܠܗ ܐܱܢ_ܬ݁ ܟ݁ܠܟ݂ ܒܱ݁ܚܛܗܐ ܐܬ݂ܻܝܠܕ݁ܬ݁ ܘܱܐܢ_ܬ݁ ܡܱܠܦ݂ ܐܱܢ_ܬ݁ ܠܱܢ ܘܱܐܦ݁ܩܘܗ_ܝ ܠܒ݂ܱܪ
John 9:35 ܘܱܫܡܱܥ ܝܫܘܥ ܕܱ݁ܐܦ݁ܩܘܗ_ܝ ܠܒ݂ܱܪ ܘܐܫܟ݁ܚܗ ܘܐܡܱܪ ܠܗ ܐܱܢ_ܬ݁ ܡܗܱܝܡܢ ܐܱܢ_ܬ݁ ܒܱ݁ܒ݂ܪܗ ܕܱ݁ܐܠܗܐ
John 9:36 ܥܢܐ ܗܱܘ ܕ݁ܐܬ݂ܱܐܣܻܝ ܘܐܡܱܪ ܡܱܢܘ ܡܪܝ ܕ݁ܐܗܱܝܡܢ ܒ݁ܗ
John 9:37 ܐܡܱܪ ܠܗ ܝܫܘܥ ܚܙܱܝܬ݁ܝܗ_ܝ ܘܗܱܘ ܕܱ݁ܡܡܱܠܠ ܥܱܡܟ݂ ܗܘܝܘ
John 9:38 ܗܘ ܕ݁ܝܢ ܐܡܱܪ ܡܗܱܝܡܢ ܐ_ܢܐ ܡܪܝ ܘܱܢܦ݂ܱܠ ܣܓ݂ܕ݂ ܠܗ
John 9:39 ܘܐܡܱܪ ܝܫܘܥ ܠܕ݂ܻܝܢܗ ܕ݁ܥܠܡܐ ܗܢܐ ܐܬ݂ܻܝܬ݂ ܕܱ݁ܐܝܠܝܢ ܕ݁ܠܐ ܚܙܝܢ ܢܚܙܘܢ ܘܱܐܝܠܝܢ ܕ݁ܚܙܝܢ ܢܣܡܘܢ
John 9:40 ܘܱܫܡܱܥܘ ܡܢ ܦ݁ܪܻܝܫܐ ܐܱܝܠܝܢ ܕ݁ܥܱܡܗ ܗ_ܘܱܘ ܗܠܝܢ ܘܐܡܱܪܘ ܠܗ ܠܡܐ ܐܦ݂ ܚܢܱܢ ܣܡܱܝܐ ܚܢܱܢ
John 9:41 ܐܡܱܪ ܠܗܘܢ ܝܫܘܥ ܐܠܘ ܣܡܱܝܐ ܗ_ܘܱܝܬ݁ܘܢ ܠܱܝܬ݁ ܗ_ܘܬ݂ ܠܟ݂ܘܢ ܚܛܻܝܬ݂ܐ ܗܫܐ ܕ݁ܝܢ ܐܡܪܻܝܢ ܐܢ_ܬ݁ܘܢ ܕ݁ܚܙܝܢܱܢ ܡܛܠ ܗܢܐ ܚܛܻܝܬ݂ܟ݂ܘܢ ܩܱܝܡܐ ܗ_ܝ
John 10:1 ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܡܱܢ ܕ݁ܠܐ ܥܐܠ ܡܢ ܬܱ݁ܪܥܐ ܠܱܛܝܪܐ ܕ݁ܥܢܐ ܐܠܐ ܣܠܩ ܡܢ ܕ݁ܘܟ݁ܐ ܐ_ܚܪܢܝܐ ܗܱܘ ܓܱ݁ܢܒ݂ܐ ܗܘ ܘܓ݂ܱܝܣܐ
John 10:2 ܗܱܘ ܕ݁ܝܢ ܕ݁ܥܐܠ ܡܢ ܬܱ݁ܪܥܐ ܪܥܝܐ ܗܘ ܕ݁ܥܢܐ
John 10:3 ܘܱܠܗܢܐ ܢܛܱܪ ܬܱ݁ܪܥܐ ܦ݁ܬ݂ܱܚ ܠܗ ܬܱ݁ܪܥܐ ܘܥܢܐ ܫܡܥܐ ܩܠܗ ܘܥܪܒܱ݁ܘܗ_ܝ ܩܪܐ ܒܱ݁ܫܡܗܱܝܗܘܢ ܘܡܱܦ݁ܩ ܠܗܘܢ
John 10:4 ܘܡܐ ܕܱ݁ܐܦ݁ܩ ܥܢܗ ܩܕ݂ܡܝܗ ܐܙܠ ܘܥܪܒܱ݁ܘܗ_ܝ ܕܻ݁ܝܠܗ ܐܙܻܠ_ܝܢ ܒ݁ܬ݂ܪܗ ܡܛܠ ܕ݁ܝܕ݂ܥܻܝܢ ܩܠܗ
John 10:5 ܒ݁ܬ݂ܱܪ ܢܘܟ݂ܪܝܐ ܕ݁ܝܢ ܠܐ ܐܙܠ_ܐ ܥܢܐ ܐܠܐ ܥܪܩܐ ܡܢܗ ܕ݁ܠܐ ܝܕ݂ܥܐ ܩܠܗ ܕ݁ܢܘܟ݂ܪܝܐ
John 10:6 ܗܕ݂ܐ ܦ݁ܠܐܬ݂ܐ ܐܡܱܪ ܠܗܘܢ ܝܫܘܥ ܗܢܘܢ ܕ݁ܝܢ ܠܐ ܝܻܕ݂ܱܥܘ ܡܢܐ ܡܱܠܠ ܥܱܡܗܘܢ
John 10:7 ܐܡܱܪ ܠܗܘܢ ܕ݁ܝܢ ܬ݁ܘܒ݂ ܝܫܘܥ ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܐܢܐ ܐ_ܢܐ ܬܱ݁ܪܥܗ ܕ݁ܥܢܐ
John 10:8 ܘܟ݂ܠܗܘܢ ܐܱܝܠܝܢ ܕ݁ܐܬ݂ܱܘ ܓܱ݁ܢܒ݂ܐ ܐܢܘܢ ܘܓ݂ܱܝܣܐ ܐܠܐ ܠܐ ܫܡܥܱܬ݂ ܐܢܘܢ ܥܢܐ
John 10:9 ܐܢܐ ܐ_ܢܐ ܬܱ݁ܪܥܐ ܘܒ݂ܻܝ ܐܢ ܐ_ܢܫ ܢܥܘܠ ܢܻܚܐ ܘܢܥܘܠ ܘܢܦ݁ܘܩ ܘܪܥܝܐ ܢܫܟܱ݁ܚ
John 10:10 ܓܱ݁ܢܒ݂ܐ ܠܐ ܐܬ݂ܐ ܐܠܐ ܕ݁ܢܓ݂ܢܘܒ݂ ܘܱܕ݂ܢܩܛܘܠ ܘܱܕ݂ܢܱܘܒ݁ܕ݂ ܐܢܐ ܐܬ݂ܻܝܬ݂ ܕ݁ܚܱܝܐ ܢܗܘܘܢ ܠܗܘܢ ܘܡܕ݁ܡ ܕ݁ܝܱܬܻ݁ܝܪ ܢܗܘܐ ܠܗܘܢ
John 10:11 ܐܢܐ ܐ_ܢܐ ܪܥܝܐ ܛܒ݂ܐ ܪܥܝܐ ܛܒ݂ܐ ܢܱܦ݂ܫܗ ܣܐܡ ܚܠܦ݂ ܥܢܗ
John 10:12 ܐܱܓ݂ܻܝܪܐ ܕ݁ܝܢ ܕ݁ܠܐ ܗܘܐ ܪܥܝܐ ܘܠܱܘ ܕܻ݁ܝܠܗ ܐܢܘܢ ܥܪܒ݁ܐ ܡܐ ܕܱ݁ܚܙܐ ܕܻ݁ܐܒ݂ܐ ܕ݁ܐܬ݂ܐ ܫܒ݂ܩ ܥܢܐ ܘܥܪܩ ܘܐܬ݂ܐ ܕܻ݁ܐܒ݂ܐ ܚܛܦ݂ ܘܱܡܒ݂ܱܕܱ݁ܪ ܠܗ ܠܥܢܐ
John 10:13 ܐܱܓ݂ܻܝܪܐ ܕ݁ܝܢ ܥܪܩ ܡܛܠ ܕܱ݁ܐܓ݂ܻܝܪܐ ܗܘ ܘܠܐ ܒ݁ܛܻܝܠ ܠܗ ܥܱܠ ܥܢܐ
John 10:14 ܐܢܐ ܐ_ܢܐ ܪܥܝܐ ܛܒ݂ܐ ܘܝܕ݂ܱܥ ܐ_ܢܐ ܠܕ݂ܻܝܠܝ ܘܡܬ݂ܻܝܕ݂ܱܥ ܐ_ܢܐ ܡܢ ܕܻ݁ܝܠܝ
John 10:15 ܐܱܝܟܱ݁ܢܐ ܕ݁ܝܕ݂ܱܥ ܠܻܝ ܐܒ݂ܝ ܘܐܢܐ ܝܕ݂ܱܥ ܐ_ܢܐ ܠܐܒ݂ܝ ܘܢܱܦ݂ܫܝ ܣܐܡ ܐ_ܢܐ ܚܠܦ݂ ܥܢܐ
John 10:16 ܐܻܝܬ݂ ܠܻܝ ܕ݁ܝܢ ܐܦ݂ ܥܪܒ݁ܐ ܐ_ܚܪܢܐ ܐܱܝܠܝܢ ܕ݁ܠܐ ܗܘܱܘ ܡܢ ܛܝܪܐ ܗܢܐ ܘܐܦ݂ ܠܗܘܢ ܘܠܐ ܠܻܝ ܠܡܱܝܬ݁ܝܘ ܐܢܘܢ ܘܢܫܡܥܘܢ ܩܠܝ ܘܬ݂ܗܘܐ ܥܢܐ ܟ݁ܠܗ ܚܕ݂ܐ ܘܚܱܕ݂ ܪܥܝܐ
John 10:17 ܡܛܠ ܗܢܐ ܐܒ݂ܝ ܪܚܡ ܠܻܝ ܕ݁ܐܢܐ ܣܐܡ ܐ_ܢܐ ܢܱܦ݂ܫܝ ܕ݁ܬ݂ܘܒ݂ ܐܣܒ݂ܻܝܗ
John 10:18 ܠܐ ܗ_ܘܐ ܐ_ܢܫ ܫܩܠ ܠܗ ܡܢܝ ܐܠܐ ܐܢܐ ܣܐܡ ܐ_ܢܐ ܠܗ ܡܢ ܨܒ݂ܝܢܝ ܫܱܠܻܝܛ ܐ_ܢܐ ܓ݁ܝܪ ܕܱ݁ܐܣܻܝܡܻܝܗ ܘܫܱܠܻܝܛ ܐ_ܢܐ ܕ݁ܬ݂ܘܒ݂ ܐܣܒ݂ܻܝܗ ܕ݁ܗܢܐ ܦ݁ܘܩܕ݁ܢܐ ܩܱܒ݁ܠܬ݂ ܡܢ ܐܒ݂ܝ
John 10:19 ܘܱܗܘܬ݂ ܬ݁ܘܒ݂ ܦ݁ܠܓ݁ܘܬ݂ܐ ܒܱ݁ܝܢܱܝ ܝܻܗܘܕ݂ܝܐ ܡܛܠ ܡܠܐ ܗܠܝܢ
John 10:20 ܘܐܡܪܻܝܢ ܗ_ܘܱܘ ܣܱܓܻ݁ܝܐܐ ܡܢܗܘܢ ܕ݁ܕ݂ܱܝܘܐ ܐܻܝܬ݂ ܠܗ ܘܡܫܢܐ ܫܢܐ ܡܢܐ ܫܡܥܻܝܢ ܐܢ_ܬ݁ܘܢ ܠܗ
John 10:21 ܐ_ܚܪܢܐ ܕ݁ܝܢ ܐܡܪܻܝܢ ܗ_ܘܱܘ ܗܠܝܢ ܡܠܐ ܠܐ ܗ_ܘܱܝ ܕ݁ܕ݂ܱܝܘܢܐ ܠܡܐ ܕܱ݁ܝܘܐ ܡܫܟܱ݁ܚ ܥܱܝܢܐ ܕ݁ܣܱܡܝܐ ܠܱܡܦ݂ܱܬ݁ܚܘ
John 10:22 ܗܘܐ ܕ݁ܝܢ ܥܻܐܕ݂ܐ ܕ݁ܚܘܕ݂ܬ݂ܐ ܒ݁ܐܘܪܻܫܠܡ ܘܣܱܬ݂ܘܐ ܗ_ܘܐ
John 10:23 ܘܱܡܗܱܠܟ݂ ܗ_ܘܐ ܝܫܘܥ ܒ݁ܗܱܝܟ݁ܠܐ ܒ݁ܐܣܛܘܐ ܕܱ݁ܫܠܝܡܘܢ
John 10:24 ܘܚܱܕ݂ܪܘܗ_ܝ ܝܻܗܘܕ݂ܝܐ ܘܐܡܪܻܝܢ ܠܗ ܥܕ݂ܱܡܐ ܠܐܡܱܬ݂ܝ ܢܣܒ݂ ܐܱܢ_ܬ݁ ܢܱܦ݂ܫܱܢ ܐܢ ܐܱܢ_ܬ݁ ܗ_ܘ ܡܫܻܝܚܐ ܐܡܱܪ ܠܱܢ ܓܱ݁ܠܝܐܝܻܬ݂
John 10:25 ܥܢܐ ܝܫܘܥ ܘܐܡܱܪ ܠܗܘܢ ܐܡܪܬ݂ ܠܟ݂ܘܢ ܘܠܐ ܡܗܱܝܡܢܻܝܢ ܐܢ_ܬ݁ܘܢ ܘܱܥܒ݂ܕ݂ܐ ܕ݁ܐܢܐ ܥܒ݂ܕ݂ ܐ_ܢܐ ܒܱ݁ܫܡܗ ܕ݁ܐܒ݂ܝ ܗܢܘܢ ܣܗܕܻ݁ܝܢ ܥܠܱܝ
John 10:26 ܐܠܐ ܐܱܢ_ܬ݁ܘܢ ܠܐ ܡܗܱܝܡܢܻܝܢ ܐܢ_ܬ݁ܘܢ ܡܛܠ ܕ݁ܠܐ ܗܘܱܝܬ݁ܘܢ ܡܢ ܥܪܒܱ݁ܝ ܐܱܝܟܱ݁ܢܐ ܕ݁ܐܡܪܬ݂ ܠܟ݂ܘܢ
John 10:27 ܥܪܒ݁ܐ ܕܻ݁ܝܠܝ ܩܠܝ ܫܡܥܻܝܢ ܘܐܢܐ ܝܕ݂ܱܥ ܐ_ܢܐ ܠܗܘܢ ܘܗܢܘܢ ܐܬ݂ܝܢ ܒ݁ܬ݂ܱܪܝ
John 10:28 ܘܐܢܐ ܝܗܒ݂ ܐ_ܢܐ ܠܗܘܢ ܚܱܝܐ ܕܱ݁ܠܥܠܱܡ ܘܠܐ ܢܻܐܒ݂ܕ݁ܘܢ ܠܥܠܱܡ ܘܠܐ ܐ_ܢܫ ܢܚܛܘܦ݂ ܐܢܘܢ ܡܢ ܐܻܝܕ݂ܱܝ
John 10:29 ܐܒ݂ܝ ܓ݁ܝܪ ܕ݁ܝܱܗ_ܒ݂ ܠܻܝ ܡܢ ܟ݁ܠ ܪܱܒ݂ ܗ_ܘ ܘܠܐ ܐ_ܢܫ ܡܫܟܱ݁ܚ ܕ݁ܡܢ ܐܻܝܕ݂ܗ ܕ݁ܐܒ݂ܝ ܢܚܛܘܦ݂
John 10:30 ܐܢܐ ܘܐܒ݂ܝ ܚܱܕ݂ ܚܢܱܢ
John 10:31 ܘܱܫܩܱܠܘ ܬ݁ܘܒ݂ ܝܻܗܘܕ݂ܝܐ ܟܻ݁ܐܦ݂ܐ ܠܡܪܓ݁ܡܗ
John 10:32 ܐܡܱܪ ܠܗܘܢ ܝܫܘܥ ܣܱܓܻ݁ܝܐܐ ܥܒ݂ܕ݂ܐ ܫܱܦܻ݁ܝܪܐ ܡܢ ܠܘܬ݂ ܐܒ݂ܝ ܚܱܘܻܝܬ݂ܟ݂ܘܢ ܡܛܠ ܐܱܝܢܐ ܥܒ݂ܕ݂ܐ ܡܢܗܘܢ ܪܓ݂ܡܻܝܢ ܐܢ_ܬ݁ܘܢ ܠܻܝ
John 10:33 ܐܡܪܻܝܢ ܠܗ ܝܻܗܘܕ݂ܝܐ ܠܐ ܗ_ܘܐ ܡܛܠ ܥܒ݂ܕ݂ܐ ܫܱܦܻ݁ܝܪܐ ܪܓ݂ܡܻܝܢ ܚ_ܢܱܢ ܠܟ݂ ܐܠܐ ܡܛܠ ܕܱ݁ܡܓ݂ܱܕ݁ܦ݂ ܐܱܢ_ܬ݁ ܘܟ݂ܱܕ݂ ܐܻܝܬ݂ܱܝܟ݁ ܒܱ݁ܪ ܐ_ܢܫܐ ܥܒ݂ܕ݂ ܐܱܢ_ܬ݁ ܢܱܦ݂ܫܟ݂ ܐܱܠܗܐ
John 10:34 ܐܡܱܪ ܠܗܘܢ ܝܫܘܥ ܠܐ ܗ_ܘܐ ܗܟ݂ܱܢܐ ܟ݁ܬ݂ܻܝܒ݂ ܒ݁ܢܡܘܣܟ݂ܘܢ ܕ݁ܐܢܐ ܐܡܪܬ݂ ܕܱ݁ܐܠܗܐ ܐܱܢ_ܬ݁ܘܢ
John 10:35 ܐܢ ܠܗܢܘܢ ܐܡܱܪ ܐܱܠܗܐ ܡܛܠ ܕܱ݁ܠܘܬ݂ܗܘܢ ܗܘܬ݂ ܡܠܬ݂ܐ ܕܱ݁ܐܠܗܐ ܘܠܐ ܡܫܟܱ݁ܚ ܟ݁ܬ݂ܒ݂ܐ ܕ݁ܢܫܬ݁ܪܐ
John 10:36 ܠܱܐܝܢܐ ܕܱ݁ܐܒ݂ܐ ܩܱܕ݁ܫܗ ܘܫܱܕ݁ܪܗ ܠܥܠܡܐ ܐܱܢ_ܬ݁ܘܢ ܐܡܪܻܝܢ ܐܢ_ܬ݁ܘܢ ܕܱ݁ܡܓ݂ܱܕ݁ܦ݂ ܐܱܢ_ܬ݁ ܥܱܠ ܕ݁ܐܡܪܬ݂ ܠܟ݂ܘܢ ܕܱ݁ܒ݂ܪܗ ܐ_ܢܐ ܕܱ݁ܐܠܗܐ
John 10:37 ܐܠܐ ܥܒ݂ܕ݂ ܐ_ܢܐ ܥܒ݂ܕ݂ܐ ܕ݁ܐܒ݂ܝ ܠܐ ܬ݁ܗܱܝܡܢܘܢܢܝ
John 10:38 ܐܢ ܕ݁ܝܢ ܥܒ݂ܕ݂ ܐ_ܢܐ ܐܦ݂ܢ ܠܻܝ ܠܐ ܡܗܱܝܡܢܻܝܢ ܐܢ_ܬ݁ܘܢ ܠܗܘܢ ܠܱܥܒ݂ܕ݂ܐ ܗܱܝܡܢܘ ܕ݁ܬ݂ܕ݁ܥܘܢ ܘܱܬ݂ܗܱܝܡܢܘܢ ܕ݁ܐܒ݂ܝ ܒܻ݁ܝ ܘܐܢܐ ܒ݁ܐܒ݂ܝ
John 10:39 ܘܱܒ݂ܥܱܘ ܗ_ܘܱܘ ܬ݁ܘܒ݂ ܕ݁ܢܐܚܕ݁ܘܢܝܗ_ܝ ܘܱܢܦ݂ܱܩ ܠܗ ܡܢ ܒ݁ܝܬ݂ ܐܻܝܕ݂ܱܝܗܘܢ
John 10:40 ܘܐܙܱܠ ܠܗ ܠܥܒ݂ܪܐ ܕ݁ܝܘܪܕ݁ܢܢ ܠܕ݂ܘܟ݁ܬ݂ܐ ܐܱܝܟ݁ܐ ܕܻ݁ܐܝܬ݂ܱܘܗ_ܝ ܗ_ܘܐ ܝܘܚܱܢܢ ܡܢ ܩܕ݂ܻܝܡ ܟܱ݁ܕ݂ ܡܱܥܡܕ݂ ܗ_ܘܐ ܘܱܗܘܐ ܬܱ݁ܡܢ
John 10:41 ܘܐܬ݂ܱܘ ܐ_ܢܫܐ ܣܱܓܻ݁ܝܐܐ ܠܘܬ݂ܗ ܘܐܡܪܻܝܢ ܗ_ܘܱܘ ܕ݁ܝܘܚܱܢܢ ܐܦ݂ ܠܐ ܚܕ݂ܐ ܐܬ݂ܐ ܥܒ݂ܱܕ݂ ܟ݁ܠܡܕ݁ܡ ܕ݁ܝܢ ܕ݁ܐܡܱܪ ܝܘܚܱܢܢ ܥܱܠ ܓܱ݁ܒ݂ܪܐ ܗܢܐ ܫܱܪܻܝܪ ܗ_ܘ
John 10:42 ܘܣܱܓܻ݁ܝܐܐ ܗܱܝܡܢܘ ܒ݁ܗ
John 11:1 ܐܻܝܬ݂ ܗ_ܘܐ ܕ݁ܝܢ ܚܱܕ݂ ܕܱ݁ܟ݂ܪܻܝܗ ܠܥܙܱܪ ܡܢ ܒ݁ܝܬ݂-ܥܱܢܝܐ ܩܪܻܝܬ݂ܐ ܐܱܚܘܗ ܕ݁ܡܱܪܝܱܡ ܘܱܕ݂ܡܪܬ݁ܐ
John 11:2 ܡܱܪܝܱܡ ܕ݁ܝܢ ܗܕ݂ܐ ܐܻܝܬ݂ܝܗ ܗܝ ܕ݁ܡܫܚܱܬ݂ ܒ݁ܒ݂ܣܡܐ ܪܓ݂ܠܱܘܗ_ܝ ܕ݁ܝܫܘܥ ܘܫܱܘܝܱܬ݂ ܒ݁ܣܱܥܪܗ ܐܱܚܘܗ ܗ_ܘܐ ܕ݁ܗܕ݂ܐ ܠܥܙܱܪ ܕܱ݁ܟ݂ܪܻܝܗ ܗ_ܘܐ
John 11:3 ܘܫܱܕܱ݁ܪܝܢ ܬܱ݁ܪܬܱ݁ܝܗܝܢ ܐܱܚܘܬ݂ܗ ܠܘܬ݂ ܝܫܘܥ ܘܐܡܪܢ ܡܪܱܢ ܗܐ ܗܱܘ ܕ݁ܪܚܡ ܐܱܢ_ܬ݁ ܟ݁ܪܻܝܗ
John 11:4 ܝܫܘܥ ܕ݁ܝܢ ܐܡܱܪ ܗܢܐ ܟ݁ܘܪܗܢܐ ܠܐ ܗܘܐ ܕ݁ܡܱܘܬ݁ܐ ܐܠܐ ܚܠܦ݂ ܬ݁ܫܒ݁ܘܚܬ݁ܐ ܕܱ݁ܐܠܗܐ ܕ݁ܢܫܬܱ݁ܒܱ݁ܚ ܒ݁ܪܗ ܕܱ݁ܐܠܗܐ ܡܛܠܬ݂ܗ
John 11:5 ܡܱܚܒ݂ ܗ_ܘܐ ܕ݁ܝܢ ܗܘ ܝܫܘܥ ܠܡܪܬ݁ܐ ܘܱܠܡܱܪܝܱܡ ܘܱܠܠܥܙܱܪ
John 11:6 ܘܟ݂ܱܕ݂ ܫܡܱܥ ܕܱ݁ܟ݂ܪܻܝܗ ܟܱ݁ܬܱ݁ܪ ܒ݁ܕ݂ܘܟ݁ܬ݂ܐ ܕܻ݁ܐܝܬ݂ܱܘܗ_ܝ ܗ_ܘܐ ܬ݁ܪܝܢ ܝܱܘܡܻܝܢ
John 11:7 ܘܒ݂ܬ݂ܱܪܟ݁ܢ ܐܡܱܪ ܠܬ݂ܱܠܡܻܝܕ݂ܱܘܗ_ܝ ܬܱ݁ܘ ܢܻܐܙܱܠ ܬ݁ܘܒ݂ ܠܻܝܗܘܕ݂
John 11:8 ܐܡܪܻܝܢ ܠܗ ܬܱ݁ܠܡܻܝܕ݂ܱܘܗ_ܝ ܪܱܒܱ݁ܢ ܗܫܐ ܝܻܗܘܕ݂ܝܐ ܒ݁ܥܝܢ ܗ_ܘܱܘ ܠܡܪܓ݁ܡܟ݂ ܘܬ݂ܘܒ݂ ܐܙܠ ܐܱܢ_ܬ݁ ܠܬ݂ܱܡܢ
John 11:9 ܐܡܱܪ ܠܗܘܢ ܝܫܘܥ ܠܐ ܬܱ݁ܪܬܱ݁ܥܣܪܐ ܫܥܻܝܢ ܐܻܝܬ݂ ܒ݁ܝܱܘܡܐ ܘܐܢ ܐ_ܢܫ ܡܗܱܠܟ݂ ܒܻ݁ܐܝܡܡܐ ܠܐ ܡܬ݁ܬ݁ܩܠ ܡܛܠ ܕ݁ܚܙܐ ܢܘܗܪܗ ܕ݁ܥܠܡܐ ܗܢܐ
John 11:10 ܐܢ ܐ_ܢܫ ܕ݁ܝܢ ܒ݁ܠܻܠܝܐ ܢܗܱܠܟ݂ ܡܬ݁ܬ݁ܩܠ ܡܛܠ ܕ݁ܢܱܗܻܝܪܐ ܠܱܝܬ݁ ܒ݁ܗ
John 11:11 ܗܠܝܢ ܐܡܱܪ ܝܫܘܥ ܘܒ݂ܬ݂ܱܪܟ݁ܢ ܐܡܱܪ ܠܗܘܢ ܠܥܙܱܪ ܪܚܡܱܢ ܫܟ݂ܒ݂ ܐܠܐ ܐܙܠ ܐ_ܢܐ ܕܱ݁ܐܥܻܝܪܻܝܘܗ_ܝ
John 11:12 ܐܡܪܻܝܢ ܠܗ ܬܱ݁ܠܡܻܝܕ݂ܱܘܗ_ܝ ܡܪܱܢ ܐܢ ܕ݁ܡܟ݂ ܡܬ݂ܚܠܡ
John 11:13 ܗܘ ܕ݁ܝܢ ܝܫܘܥ ܐܡܱܪ ܥܱܠ ܡܱܘܬ݁ܗ ܘܗܢܘܢ ܣܒ݂ܱܪܘ ܕ݁ܥܱܠ ܡܱܕ݂ܡܟ݂ܐ ܗܘ ܕ݁ܫܢܬ݂ܐ ܐܡܱܪ
John 11:14 ܗܝܕ݁ܝܢ ܐܡܱܪ ܠܗܘܢ ܝܫܘܥ ܦ݁ܫܻܝܩܐܝܻܬ݂ ܠܥܙܱܪ ܡܻܝܬ݂ ܠܗ
John 11:15 ܘܚܕ݂ܐ ܐ_ܢܐ ܕ݁ܠܐ ܗܘܻܝܬ݂ ܬܱ݁ܡܢ ܡܛܠܬ݂ܟ݂ܘܢ ܕܱ݁ܬ݂ܗܱܝܡܢܘܢ ܐܠܐ ܗܱܠܟ݂ܘ ܠܬ݂ܱܡܢ
John 11:16 ܐܡܱܪ ܬ݁ܐܘܡܱܐ ܕ݁ܡܬ݂ܐܡܱܪ ܬ݁ܐܡܐ ܠܬ݂ܱܠܡܻܝܕ݂ܐ ܚܱܒ݂ܪܱܘܗ_ܝ ܢܻܐܙܱܠ ܐܦ݂ ܚܢܱܢ ܢܡܘܬ݂ ܥܱܡܗ
John 11:17 ܘܐܬ݂ܐ ܝܫܘܥ ܠܒ݂ܝܬ݂-ܥܱܢܝܐ ܘܐܫܟܱ݁ܚ ܕܱ݁ܐܪܒ݁ܥܐ ܠܗ ܝܱܘܡܻܝܢ ܕܻ݁ܐܝܬ݂ܱܘܗ_ܝ ܒ݁ܒ݂ܝܬ݂ ܩܒ݂ܘܪܐ
John 11:18 ܐܻܝܬ݂ܝܗ ܗ_ܘܬ݂ ܕ݁ܝܢ ܒ݁ܝܬ݂-ܥܱܢܝܐ ܥܱܠ ܓ݁ܢ_ܒ݂ ܐܘܪܻܫܠܡ ܟܱ݁ܕ݂ ܦܱ݁ܪܻܝܩܐ ܡܢܗ ܐܱܝܟ݂ ܐܣܛܕ݂ܱܘܬ݂ܐ ܚܱܡܫܬܱ݁ܥܣܱܪ
John 11:19 ܘܣܱܓܻ݁ܝܐܐ ܡܢ ܝܻܗܘܕ݂ܝܐ ܐܱܬܻ݁ܝܐܝܻܢ ܗ_ܘܱܘ ܠܘܬ݂ ܡܪܬ݁ܐ ܘܡܱܪܝܱܡ ܕ݁ܢܡܠܘܢ ܒ݁ܠܒ݁ܗܝܢ ܡܛܠ ܐܱܚܘܗܝܢ
John 11:20 ܡܪܬ݁ܐ ܕ݁ܝܢ ܟܱ݁ܕ݂ ܫܡܥܱܬ݂ ܕ݁ܝܫܘܥ ܐܬ݂ܐ ܢܦ݂ܩܱܬ݂ ܠܐܘܪܥܗ ܡܱܪܝܱܡ ܕ݁ܝܢ ܒ݁ܒ݂ܱܝܬ݁ܐ ܝܬ݂ܒ݁ܐ ܗ_ܘܬ݂
John 11:21 ܘܐܡܪܱܬ݂ ܡܪܬ݁ܐ ܠܝܫܘܥ ܡܪܝ ܐܠܘ ܬ݁ܢܢ ܗ_ܘܱܝܬ݁ ܠܐ ܡܐܬ݂ ܗ_ܘܐ ܐܚܝ
John 11:22 ܐܠܐ ܐܦ݂ ܗܫܐ ܝܕ݂ܥܐ ܐ_ܢܐ ܕܱ݁ܟ݂ܡܐ ܕ݁ܬ݂ܫܱܐܠ ܠܱܐܠܗܐ ܝܗܒ݂ ܠܟ݂
John 11:23 ܐܡܱܪ ܠܗ ܝܫܘܥ ܩܐܡ ܐܱܚܘܟ݂ܝ
John 11:24 ܐܡܪܐ ܠܗ ܡܪܬ݁ܐ ܝܕ݂ܥܐܢܐ ܕ݁ܩܐܡ ܒ݁ܢܘܚܡܐ ܒ݁ܝܱܘܡܐ ܐ_ܚܪܝܐ
John 11:25 ܐܡܱܪ ܠܗ ܝܫܘܥ ܐܢܐ ܐ_ܢܐ ܢܘܚܡܐ ܘܚܱܝܐ ܡܱܢ ܕܱ݁ܡܗܱܝܡܢ ܒܻ݁ܝ ܐܦ݂ܢ ܢܡܘܬ݂ ܢܻܚܐ
John 11:26 ܘܟ݂ܠ ܕ݁ܚܱܝ ܘܱܡܗܱܝܡܢ ܒܻ݁ܝ ܠܥܠܱܡ ܠܐ ܢܡܘܬ݂ ܡܗܱܝܡܢܱܬ݁ܝ ܗܕ݂ܐ
John 11:27 ܐܡܪܐ ܠܗ ܐܻܝܢ ܡܪܝ ܐܢܐ ܡܗܱܝܡܢܐ ܐ_ܢܐ ܕܱ݁ܐܢ_ܬ݁ ܗ_ܘ ܡܫܻܝܚܐ ܒ݁ܪܗ ܕܱ݁ܐܠܗܐ ܕ݁ܐܬ݂ܐ ܠܥܠܡܐ
John 11:28 ܘܟ݂ܱܕ݂ ܐܡܪܱܬ݂ ܗܠܝܢ ܐܙܱܠ_ܬ݂ ܩܪܬ݂ ܠܡܱܪܝܱܡ ܚܬ݂ܗ ܟܱ݁ܣܝܐܝܻܬ݂ ܘܐܡܪܐ ܠܗ ܪܱܒܱ݁ܢ ܐܬ݂ܐ ܘܩܪܐ ܠܟ݂ܝ
John 11:29 ܘܡܱܪܝܱܡ ܟܱ݁ܕ݂ ܫܡܥܱܬ݂ ܩܡܱܬ݂ ܥܓ݂ܱܠ ܘܐܬ݂ܝܐ ܗ_ܘܬ݂ ܠܘܬ݂ܗ
John 11:30 ܗܘ ܕ݁ܝܢ ܝܫܘܥ ܠܐ ܥܕ݂ܱܟܻ݁ܝܠ ܐܬ݂ܐ ܗ_ܘܐ ܠܱܩܪܻܝܬ݂ܐ ܐܠܐ ܒ݁ܗ ܗ_ܘܐ ܒ݁ܗܝ ܕ݁ܘܟ݁ܬ݂ܐ ܕ݁ܐܪܱܥܬ݂ܗ ܡܪܬ݁ܐ
John 11:31 ܐܦ݂ ܗܢܘܢ ܕ݁ܝܢ ܝܻܗܘܕ݂ܝܐ ܕܻ݁ܐܝܬ݂ ܗ_ܘܱܘ ܥܱܡܗ ܒ݁ܒ݂ܱܝܬ݁ܐ ܕܱ݁ܡܒ݂ܱܝܐܝܻܢ ܗ_ܘܱܘ ܠܗ ܕܱ݁ܚܙܱܘ ܠܡܱܪܝܱܡ ܕܱ݁ܥܓ݂ܱܠ ܩܡܱܬ݂ ܢܦ݂ܩܱܬ݂ ܐܙܱܠܘ ܠܗܘܢ ܒ݁ܬ݂ܪܗ ܣܒ݂ܱܪܘ ܓ݁ܝܪ ܕܱ݁ܠܩܱܒ݂ܪܐ ܐܙܠ_ܐ ܠܡܒ݂ܟ݁ܐ
John 11:32 ܗܻܝ ܕ݁ܝܢ ܡܱܪܝܱܡ ܟܱ݁ܕ݂ ܐܬ݂ܬ݂ ܐܱܝܟ݁ܐ ܕܻ݁ܐܝܬ݂ܱܘܗ_ܝ ܗ_ܘܐ ܝܫܘܥ ܘܱܚܙܬ݂ܗ ܢܦ݂ܠܱܬ݂ ܥܱܠ ܪܓ݂ܠܱܘܗ_ܝ ܘܐܡܪܐ ܠܗ ܐܠܘ ܬ݁ܢܢ ܗ_ܘܱܝܬ݁ ܡܪܝ ܠܐ ܡܐܬ݂ ܗ_ܘܐ ܐܚܝ
John 11:33 ܝܫܘܥ ܕ݁ܝܢ ܟܱ݁ܕ݂ ܚܙܗ ܕ݁ܒ݂ܟ݂ܝܐ ܘܠܻܝܗܘܕ݂ܝܐ ܗܢܘܢ ܕ݁ܐܬ݂ܱܘ ܥܱܡܗ ܕ݁ܒ݂ܟ݂ܝܢ ܐܬ݂ܥܱܙܱܙ ܒ݁ܪܘܚܗ ܘܱܐܙܻܝܥ ܢܱܦ݂ܫܗ
John 11:34 ܘܐܡܱܪ ܐܱܝܟ݁ܐ ܣܡܬ݁ܘܢܝܗ_ܝ ܘܐܡܪܻܝܢ ܠܗ ܡܪܱܢ ܬ݁ܐ ܚܙܻܝ
John 11:35 ܘܐܬ݂ܝܢ ܗ_ܘܱܝ ܕ݁ܡܥܱܘܗ_ܝ ܕ݁ܝܫܘܥ
John 11:36 ܘܐܡܪܻܝܢ ܗ_ܘܱܘ ܝܻܗܘܕ݂ܝܐ ܚܙܱܘ ܟ݁ܡܐ ܪܚܡ ܗ_ܘܐ ܠܗ
John 11:37 ܐ_ܢܫܻܝܢ ܕ݁ܝܢ ܡܢܗܘܢ ܐܡܱܪܘ ܠܐ ܡܫܟܱ݁ܚ ܗ_ܘܐ ܗܢܐ ܕ݁ܦ݂ܱܬܱ݁ܚ ܥܱܝܢܱܘܗ_ܝ ܕ݁ܗܱܘ ܣܱܡܝܐ ܢܥܒ݁ܕ݂ ܕ݁ܐܦ݂ ܗܢܐ ܠܐ ܢܡܘܬ݂
John 11:38 ܝܫܘܥ ܕ݁ܝܢ ܟܱ݁ܕ݂ ܡܬ݂ܥܱܙܱܙ ܒܱ݁ܝܢܱܘܗ_ܝ ܘܠܗ ܐܬ݂ܐ ܠܒ݂ܝܬ݂ ܩܒ݂ܘܪܐ ܘܗܘ ܒ݁ܝܬ݂ ܩܒ݂ܘܪܐ ܐܻܝܬ݂ܱܘܗ_ܝ ܗ_ܘܐ ܡܥܱܪܬ݂ܐ ܘܟ݂ܻܐܦ݂ܐ ܣܻܝܡܐ ܗ_ܘܬ݂ ܥܱܠ ܬܱ݁ܪܥܗ
John 11:39 ܘܐܡܱܪ ܝܫܘܥ ܫܩܘܠܘ ܟܻ݁ܐܦ݂ܐ ܗܕ݂ܐ ܐܡܪܐ ܠܗ ܡܪܬ݁ܐ ܚܬ݂ܗ ܕ݁ܗܱܘ ܡܻܝܬ݂ܐ ܡܪܝ ܡܢ ܟܱ݁ܕ݁ܘ ܣܪܻܝ ܠܗ ܐܱܪܒ݁ܥܐ ܠܗ ܓ݁ܝܪ ܝܱܘܡܻܝܢ
John 11:40 ܐܡܱܪ ܠܗ ܝܫܘܥ ܠܐ ܐܡܪܬ݂ ܠܟ݂ܝ ܕ݁ܐܢ ܬ݁ܗܱܝܡܢܻܝܢ ܬ݁ܚܙܝܢ ܫܘܒ݂ܚܗ ܕܱ݁ܐܠܗܐ
John 11:41 ܘܱܫܩܱܠܘ ܟܻ݁ܐܦ݂ܐ ܗܝ ܘܗܘ ܝܫܘܥ ܐܱܪܻܝܡ ܥܱܝܢܱܘܗ_ܝ ܠܥܠ ܘܐܡܱܪ ܐܱܒ݂ܐ ܡܱܘܕ݁ܐ ܐ_ܢܐ ܠܟ݂ ܕܱ݁ܫܡܱܥܬ݁ܢܝ
John 11:42 ܘܐܢܐ ܝܕ݂ܱܥ ܐ_ܢܐ ܕܱ݁ܒ݂ܟ݂ܠܙܒ݂ܱܢ ܫܡܱܥ ܐܱܢ_ܬ݁ ܠܻܝ ܐܠܐ ܡܛܠ ܟ݁ܢܫܐ ܗܢܐ ܕ݁ܩܐܡ ܐܡܱܪ ܐ_ܢܐ ܗܠܝܢ ܕܱ݁ܢܗܱܝܡܢܘܢ ܕܱ݁ܐܢ_ܬ݁ ܫܱܕܱ݁ܪܬ݁ܢܝ
John 11:43 ܘܟ݂ܱܕ݂ ܐܡܱܪ ܗܠܝܢ ܩܥܐ ܒ݁ܩܠܐ ܪܡܐ ܠܥܙܱܪ ܬ݁ܐ ܠܒ݂ܱܪ
John 11:44 ܘܱܢܦ݂ܱܩ ܗܱܘ ܡܻܝܬ݂ܐ ܟܱ݁ܕ݂ ܐܱܣܻܝܪܢ ܐܻܝܕ݂ܱܘܗ_ܝ ܘܪܓ݂ܠܱܘܗ_ܝ ܒ݁ܦ݂ܣܩܝܬ݂ܐ ܘܱܐܦܱ݁ܘܗ_ܝ ܐܱܣܻܝܪܢ ܒ݁ܣܘܕ݂ܪܐ ܐܡܱܪ ܠܗܘܢ ܝܫܘܥ ܫܪܱܐܘܗ_ܝ ܘܱܫܒ݂ܘܩܘ ܐܙܠ
John 11:45 ܘܣܱܓܻ݁ܝܐܐ ܡܢ ܝܻܗܘܕ݂ܝܐ ܕ݁ܐܬ݂ܱܘ ܠܘܬ݂ ܡܱܪܝܱܡ ܟܱ݁ܕ݂ ܚܙܱܘ ܡܕ݁ܡ ܕܱ݁ܥܒ݂ܱܕ݂ ܝܫܘܥ ܗܱܝܡܢܘ ܒ݁ܗ
John 11:46 ܘܐ_ܢܫܻܝܢ ܡܢܗܘܢ ܐܙܱܠܘ ܠܘܬ݂ ܦ݁ܪܻܝܫܐ ܘܐܡܱܪܘ ܠܗܘܢ ܡܕ݁ܡ ܕܱ݁ܥܒ݂ܱܕ݂ ܝܫܘܥ
John 11:47 ܘܐܬ݂ܟܱ݁ܢܱܫܘ ܪܱܒܱ݁ܝ ܟ݁ܗܢܐ ܘܱܦ݂ܪܻܝܫܐ ܘܐܡܪܻܝܢ ܗ_ܘܱܘ ܡܢܐ ܢܥܒ݁ܕ݂ ܕ݁ܗܢܐ ܓܱ݁ܒ݂ܪܐ ܐܬ݂ܘܬ݂ܐ ܣܱܓܻ݁ܝܐܬ݂ܐ ܥܒ݂ܕ݂
John 11:48 ܘܐܢ ܫܒ݂ܩܻܝܢ ܚ_ܢܱܢ ܠܗ ܗܟ݂ܱܢܐ ܟ݁ܠܗܘܢ ܐ_ܢܫܐ ܡܗܱܝܡܢܻܝܢ ܒ݁ܗ ܘܐܬ݂ܝܢ ܪܗ_ܘܡܝܐ ܫܩܠܻܝܢ ܐܱܬ݂ܪܱܢ ܘܥܱܡܱܢ
John 11:49 ܚܱܕ݂ ܕ݁ܝܢ ܡܢܗܘܢ ܕܱ݁ܫܡܗ ܩܱܝܦ݂ܐ ܪܱܒ݁ ܟ݁ܗܢܐ ܗ_ܘܐ ܕ݁ܗܝ ܫܱܢ_ܬ݁ܐ ܘܐܡܱܪ ܠܗܘܢ ܐܱܢ_ܬ݁ܘܢ ܠܐ ܝܕ݂ܥܻܝܢ ܐܢ_ܬ݁ܘܢ ܡܕ݁ܡ
John 11:50 ܘܠܐ ܡܬ݂ܚܱܫܒ݂ܻܝܢ ܐܢ_ܬ݁ܘܢ ܕ݁ܦ݂ܱܩܚ ܠܱܢ ܕ݁ܚܱܕ݂ ܓܱ݁ܒ݂ܪܐ ܢܡܘܬ݂ ܚܠܦ݂ ܥܱܡܐ ܘܠܐ ܟ݁ܠܗ ܥܱܡܐ ܢܻܐܒ݂ܱܕ݂
John 11:51 ܗܕ݂ܐ ܕ݁ܝܢ ܡܢ ܨܒ݂ܘܬ݂ ܢܱܦ݂ܫܗ ܠܐ ܐܡܱܪ ܐܠܐ ܡܛܠ ܕ݁ܪܱܒ݁ ܟ݁ܗܢܐ ܗ_ܘܐ ܕ݁ܗܝ ܫܱܢ_ܬ݁ܐ ܐܬ݂ܢܱܒܻ݁ܝ ܕܱ݁ܥܬ݂ܻܝܕ݂ ܗ_ܘܐ ܝܫܘܥ ܕܱ݁ܢܡܘܬ݂ ܚܠܦ݂ ܥܱܡܐ
John 11:52 ܘܠܐ ܒܱ݁ܠܚܘܕ݂ ܚܠܦ݂ ܥܱܡܐ ܐܠܐ ܕ݁ܐܦ݂ ܒ݁ܢܱܝܐ ܕܱ݁ܐܠܗܐ ܕܱ݁ܡܒ݂ܱܕ݁ܪܻܝܢ ܢܟ݂ܱܢܫ ܠܱܚܕ݂ܐ
John 11:53 ܘܡܢ ܗܱܘ ܝܱܘܡܐ ܐܬ݂ܚܱܫܱܒ݂ܘ ܗ_ܘܱܘ ܕ݁ܢܩܛܠܘܢܝܗ_ܝ
John 11:54 ܗܘ ܕ݁ܝܢ ܝܫܘܥ ܠܐ ܡܗܱܠܟ݂ ܗ_ܘܐ ܓܱ݁ܠܝܐܝܻܬ݂ ܒ݁ܝܬ݂ ܝܻܗܘܕ݂ܝܐ ܐܠܐ ܐܙܱܠ ܠܗ ܡܢ ܬܱ݁ܡܢ ܠܱܐܬ݂ܪܐ ܕ݁ܩܱܪܻܝܒ݂ ܠܚܘܪܒ݁ܐ ܠܟ݂ܱܪܟ݂ܐ ܕ݁ܡܬ݂ܩܪܐ ܐܱܦ݂ܪܝܡ ܘܬ݂ܱܡܢ ܡܬ݂ܗܱܦܱ݁ܟ݂ ܗ_ܘܐ ܥܱܡ ܬܱ݁ܠܡܻܝܕ݂ܱܘܗ_ܝ
John 11:55 ܩܱܪܻܝܒ݂ ܗ_ܘܐ ܕ݁ܝܢ ܦ݁ܨܚܐ ܕܻ݁ܝܗܘܕ݂ܝܐ ܘܱܣܠܩܘ ܣܱܓܻ݁ܝܐܐ ܡܢ ܩܘܪܝܐ ܠܐܘܪܻܫܠܡ ܩܕ݂ܡ ܥܱܕ݂ܥܻܕ݂ܐ ܕܱ݁ܢܕ݂ܱܟ݁ܘܢ ܢܱܦ݂ܫܗܘܢ
John 11:56 ܘܒ݂ܥܝܢ ܗ_ܘܱܘ ܠܗ ܠܝܫܘܥ ܘܐܡܪܻܝܢ ܗ_ܘܱܘ ܚܱܕ݂ ܠܚܱܕ݂ ܒ݁ܗܱܝܟ݁ܠܐ ܡܢܐ ܣܒ݂ܪܻܝܢ ܐܢ_ܬ݁ܘܢ ܕ݁ܠܐ ܐܬ݂ܐ ܠܥܱܕ݂ܥܻܕ݂ܐ
John 11:57 ܪܱܒܱ݁ܝ ܟ݁ܗܢܐ ܕ݁ܝܢ ܘܱܦ݂ܪܻܝܫܐ ܦ݁ܩܱܕ݂ܘ ܗ_ܘܱܘ ܕ݁ܐܢ ܐ_ܢܫ ܢܕܱ݁ܥ ܐܱܝܟܱ݁ܘ ܢܒ݂ܱܕ݁ܩ ܠܗܘܢ ܐܱܝܟ݂ ܕ݁ܢܐܚܕ݁ܘܢܝܗ_ܝ
John 12:1 ܝܫܘܥ ܕ݁ܝܢ ܩܕ݂ܡ ܫܬ݁ܐ ܝܱܘܡܻܝܢ ܕ݁ܦ݂ܨܚܐ ܐܬ݂ܐ ܠܒ݂ܝܬ݂-ܥܱܢܝܐ ܐܱܝܟ݁ܐ ܕܻ݁ܐܝܬ݂ܱܘܗ_ܝ ܗ_ܘܐ ܠܥܙܱܪ ܗܱܘ ܕܱ݁ܐܩܻܝܡ ܡܢ ܒ݁ܝܬ݂ ܡܻܝܬ݂ܐ ܗܘ ܝܫܘܥ
John 12:2 ܘܱܥܒ݂ܱܕ݂ܘ ܠܗ ܬܱ݁ܡܢ ܚܫܡܻܝܬ݂ܐ ܘܡܪܬ݁ܐ ܡܫܱܡܫܐ ܗ_ܘܬ݂ ܘܠܥܙܱܪ ܚܱܕ݂ ܡܢ ܣܡܻܝܟ݂ܐ ܗ_ܘܐ ܕ݁ܥܱܡܗ
John 12:3 ܡܱܪܝܱܡ ܕ݁ܝܢ ܫܩܠܱܬ݂ ܫܛܻܝܦ݂ܬ݁ܐ ܕ݁ܒ݂ܣܡܐ ܕ݁ܢܱܪܕܻ݁ܝܢ ܪܻܫܝܐ ܣܱܓܻ݁ܝ ܕ݁ܡܱܝܐ ܘܡܫܚܱܬ݂ ܪܓ݂ܠܱܘܗ_ܝ ܕ݁ܝܫܘܥ ܘܫܱܘܝܱܬ݂ ܒ݁ܣܱܥܪܗ ܪܓ݂ܠܱܘܗ_ܝ ܘܐܬ݂ܡܠܻܝ ܒܱ݁ܝܬ݁ܐ ܡܢ ܪܻܝܚܗ ܕ݁ܒ݂ܣܡܐ
John 12:4 ܘܐܡܱܪ ܝܻܗܘܕ݂ܐ ܣܟ݂ܱܪܝܘܛܐ ܚܱܕ݂ ܡܢ ܬܱ݁ܠܡܻܝܕ݂ܱܘܗ_ܝ ܗܱܘ ܕܱ݁ܥܬ݂ܻܝܕ݂ ܗ_ܘܐ ܕ݁ܢܱܫܠܡܻܝܘܗ_ܝ
John 12:5 ܠܡܢܐ ܠܐ ܐܙܕܱ݁ܒܱ݁ܢ ܡܫܚܐ ܗܢܐ ܒܱ݁ܬ݂ܠܬ݂ ܡܐܐ ܕܻ݁ܝܢܪܻܝܢ ܘܐܬ݂ܻܝܗܒ݂ ܠܡܣܟܻ݁ܢܐ
John 12:6 ܗܕ݂ܐ ܕ݁ܝܢ ܐܡܱܪ ܠܐ ܗ_ܘܐ ܡܛܠ ܕ݁ܥܱܠ ܡܣܟܻ݁ܢܐ ܒ݁ܛܻܝܠ ܗ_ܘܐ ܠܗ ܐܠܐ ܡܛܠ ܕ݁ܓ݂ܱܢܒ݂ܐ ܗ_ܘܐ ܘܱܓ݂ܠܘܣܩܡܐ ܠܘܬ݂ܗ ܗ_ܘܐ ܘܡܕ݁ܡ ܕ݁ܢܦ݂ܠ ܗ_ܘܐ ܒ݁ܗ ܗܘ ܛܥܻܝܢ ܗ_ܘܐ
John 12:7 ܐܡܱܪ ܕ݁ܝܢ ܝܫܘܥ ܫܒ݂ܘܩܝܗ ܠܝܱܘܡܐ ܕܱ݁ܩܒ݂ܘܪܝ ܢܛܱܪܬ݂ܗ
John 12:8 ܒ݁ܟ݂ܠܙܒ݂ܱܢ ܓ݁ܝܪ ܡܣܟܻ݁ܢܐ ܐܻܝܬ݂ ܠܟ݂ܘܢ ܥܱܡܟ݂ܘܢ ܠܻܝ ܕ݁ܝܢ ܠܐ ܒ݁ܟ݂ܠܙܒ݂ܱܢ ܐܻܝܬ݂ ܠܟ݂ܘܢ
John 12:9 ܘܱܫܡܱܥܘ ܟ݁ܢܫܐ ܣܱܓܻ݁ܝܐܐ ܡܢ ܝܻܗܘܕ݂ܝܐ ܕ݁ܬ݂ܱܡܢ ܗ_ܘ ܝܫܘܥ ܘܐܬ݂ܱܘ ܠܐ ܡܛܠ ܝܫܘܥ ܒܱ݁ܠܚܘܕ݂ ܐܠܐ ܐܦ݂ ܕ݁ܢܚܙܘܢ ܠܠܥܙܱܪ ܗܱܘ ܕܱ݁ܐܩܻܝܡ ܡܢ ܒ݁ܝܬ݂ ܡܻܝܬ݂ܐ
John 12:10 ܘܐܬ݂ܪܱܥܻܝܘ ܗ_ܘܱܘ ܪܱܒܱ݁ܝ ܟ݁ܗܢܐ ܕ݁ܐܦ݂ ܠܠܥܙܱܪ ܢܩܛܠܘܢܝܗ_ܝ
John 12:11 ܡܛܠ ܕ݁ܣܱܓܻ݁ܝܐܐ ܡܢ ܝܻܗܘܕ݂ܝܐ ܡܛܠܬ݂ܗ ܐܙܻܠ_ܝܢ ܗ_ܘܱܘ ܘܱܡܗܱܝܡܢܻܝܢ ܒ݁ܝܫܘܥ
John 12:12 ܘܱܠܝܱܘܡܐ ܐ_ܚܪܻܢܐ ܟ݁ܢܫܐ ܣܱܓܻ݁ܝܐܐ ܐܱܝܢܐ ܕ݁ܐܬ݂ܐ ܗ_ܘܐ ܠܥܱܕ݂ܥܻܕ݂ܐ ܟܱ݁ܕ݂ ܫܡܱܥܘ ܕ݁ܝܫܘܥ ܐܬ݂ܐ ܠܐܘܪܻܫܠܡ
John 12:13 ܫܩܱܠܘ ܣܱܘܟ݁ܐ ܕ݁ܕ݂ܩܠܐ ܘܱܢܦ݂ܱܩܘ ܠܐܘܪܥܗ ܘܩܥܝܢ ܗ_ܘܱܘ ܘܐܡܪܻܝܢ ܐܘܫܱܥܢܐ ܒ݁ܪܻܝܟ݂ ܗ_ܘ ܕ݁ܐܬ݂ܐ ܒܱ݁ܫܡܗ ܕ݁ܡܪܝܐ ܡܱܠܟ݁ܐ ܕܻ݁ܐܝܣܪܝܠ
John 12:14 ܐܫܟܱ݁ܚ ܕ݁ܝܢ ܝܫܘܥ ܚܡܪܐ ܘܻܝܬ݂ܒ݂ ܥܠܱܘܗ_ܝ ܐܱܝܟܱ݁ܢܐ ܕܱ݁ܟ݂ܬ݂ܻܝܒ݂
John 12:15 ܠܐ ܬ݁ܕ݂ܚܠܻܝܢ ܒܱ݁ܪ_ܬ݂ ܨܗܝܘܢ ܗܐ ܡܱܠܟ݁ܟ݂ܝ ܐܬ݂ܐ ܠܟ݂ܝ ܘܱܪܟ݂ܻܝܒ݂ ܥܱܠ ܥܻܝܠܐ ܒܱ݁ܪ ܐܱܬ݂ܢܐ
John 12:16 ܗܠܝܢ ܕ݁ܝܢ ܠܐ ܝܻܕ݂ܱܥܘ ܬܱ݁ܠܡܻܝܕ݂ܱܘܗ_ܝ ܒ݁ܗܱܘ ܙܱܒ݂ܢܐ ܐܠܐ ܟܱ݁ܕ݂ ܐܫܬܱ݁ܒܱ݁ܚ ܝܫܘܥ ܐܬ݁ܕ݁ܟ݂ܱܪܘ ܬܱ݁ܠܡܻܝܕ݂ܱܘܗ_ܝ ܕ݁ܗܠܝܢ ܟ݁ܬ݂ܻܝܒ݂ܢ ܗ_ܘܱܝ ܥܠܱܘܗ_ܝ ܘܗܠܝܢ ܥܒ݂ܱܕ݂ܘ ܠܗ
John 12:17 ܘܣܗܕ݂ ܗ_ܘܐ ܟ݁ܢܫܐ ܗܱܘ ܕ݁ܥܱܡܗ ܗ_ܘܐ ܕܱ݁ܩܪܐ ܠܠܥܙܱܪ ܡܢ ܩܱܒ݂ܪܐ ܘܱܐܩܻܝܡܗ ܡܢ ܒ݁ܝܬ݂ ܡܻܝܬ݂ܐ
John 12:18 ܘܡܛܠ ܗܕ݂ܐ ܢܦ݂ܱܩܘ ܠܩܘܒ݂ܠܗ ܟ݁ܢܫܐ ܣܱܓܻ݁ܝܐܐ ܕܱ݁ܫܡܱܥܘ ܕ݁ܐܬ݂ܐ ܗܕ݂ܐ ܥܒ݂ܱܕ݂
John 12:19 ܦ݁ܪܻܝܫܐ ܕ݁ܝܢ ܐܡܪܻܝܢ ܗ_ܘܱܘ ܚܱܕ݂ ܠܚܱܕ݂ ܚܙܝܢ ܐܢ_ܬ݁ܘܢ ܕ݁ܠܐ ܡܱܘܬ݁ܪܻܝܢ ܐܢ_ܬ݁ܘܢ ܡܕ݁ܡ ܕ݁ܗܐ ܥܠܡܐ ܟ݁ܠܗ ܐܙܱܠ ܠܗ ܒ݁ܬ݂ܪܗ
John 12:20 ܐܻܝܬ݂ ܗ_ܘܱܘ ܕ݁ܝܢ ܐܦ݂ ܡܢ ܥܱܡ_ܡܐ ܐ_ܢܫܐ ܒ݁ܗܘܢ ܕܱ݁ܣܠܩܘ ܠܡܣܓܱ݁ܕ݂ ܒ݁ܥܱܕ݂ܥܻܕ݂ܐ
John 12:21 ܗܠܝܢ ܐܬ݂ܱܘ ܩܪܒ݂ܘ ܠܘܬ݂ ܦ݂ܻܝܠܻܝܦ݁ܘܣ ܗܱܘ ܕ݁ܡܢ ܒ݁ܝܬ݂-ܨܱܝܕ݂ܐ ܕܱ݁ܓ݂ܠܻܝܠܐ ܘܫܱܐܠܘܗ_ܝ ܘܐܡܪܻܝܢ ܠܗ ܡܪܝ ܨܒ݂ܝܢ ܚ_ܢܱܢ ܢܚܙܐ ܠܝܫܘܥ
John 12:22 ܘܐܬ݂ܐ ܗܘ ܦ݂ܻܝܠܻܝܦ݁ܘܣ ܘܐܡܱܪ ܠܱܐܢܕ݁ܪܐܘܣ ܘܱܐܢܕ݁ܪܐܘܣ ܘܦ݂ܻܝܠܻܝܦ݁ܘܣ ܐܡܱܪܘ ܠܝܫܘܥ
John 12:23 ܝܫܘܥ ܕ݁ܝܢ ܥܢܐ ܘܐܡܱܪ ܠܗܘܢ ܐܬ݂ܬ݂ ܫܥܬ݂ܐ ܕ݁ܢܫܬܱ݁ܒܱ݁ܚ ܒ݁ܪܗ ܕ݁ܐ_ܢܫܐ
John 12:24 ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕܱ݁ܦ݂ܪܕ݁ܬ݁ܐ ܕ݁ܚܛܬ݂ܐ ܐܠܐ ܢܦ݂ܠܐ ܘܡܝܬ݁ܐ ܒܱ݁ܐܪܥܐ ܒܱ݁ܠܚܘܕ݂ܝܗ ܦ݁ܝܫܐ ܐܢ ܕ݁ܝܢ ܡܝܬ݁ܐ ܦܻ݁ܐܪܐ ܣܱܓܻ݁ܝܐܐ ܡܱܝܬ݁ܝܐ
John 12:25 ܡܱܢ ܕ݁ܪܚܡ ܢܱܦ݂ܫܗ ܢܱܘܒ݁ܕ݂ܻܝܗ ܘܡܱܢ ܕ݁ܣܢܐ ܢܱܦ݂ܫܗ ܒ݁ܥܠܡܐ ܗܢܐ ܢܛܪܻܝܗ ܠܚܱܝܐ ܕܱ݁ܠܥܠܱܡ
John 12:26 ܐܢ ܠܻܝ ܐ_ܢܫ ܡܫܱܡܫ ܢܻܐܬ݂ܐ ܒ݁ܬ݂ܱܪܝ ܘܱܐܝܟ݁ܐ ܕ݁ܐܢܐ ܐܻܝܬ݂ܱܝ ܬܱ݁ܡܢ ܢܗܘܐ ܐܦ݂ ܡܫܱܡܫܢܝ ܡܱܢ ܕ݁ܠܻܝ ܡܫܱܡܫ ܢܝܱܩܪܻܝܘܗ_ܝ ܐܱܒ݂ܐ
John 12:27 ܗܫܐ ܢܱܦ݂ܫܝ ܗܐ ܫܓ݂ܻܝܫܐ ܘܡܢܐ ܐܻܡܱܪ ܐܒ݂ܝ ܦܱ݁ܨܢܝ ܡܢ ܗܕ݂ܐ ܫܥܬ݂ܐ ܐܠܐ ܡܛܠ ܗܢܐ ܐܬ݂ܻܝܬ݂ ܠܗܕ݂ܐ ܫܥܬ݂ܐ
John 12:28 ܐܱܒ݂ܐ ܫܱܒܱ݁ܚ ܫܡܟ݂ ܘܩܠܐ ܐܫܬ݁ܡܱܥ ܡܢ ܫܡܱܝܐ ܫܱܒ݁ܚܬ݂ ܘܬ݂ܘܒ݂ ܡܫܱܒܱ݁ܚ ܐ_ܢܐ
John 12:29 ܘܟ݂ܢܫܐ ܕ݁ܩܐܡ ܗ_ܘܐ ܫܡܱܥܘ ܘܐܡܪܻܝܢ ܪܱܥܡܐ ܗܘܐ ܐ_ܚܪܢܐ ܕ݁ܝܢ ܐܡܪܻܝܢ ܡܱܠܱܐܟ݂ܐ ܡܱܠܠ ܥܱܡܗ
John 12:30 ܥܢܐ ܝܫܘܥ ܘܐܡܱܪ ܠܗܘܢ ܠܐ ܗ_ܘܐ ܡܛܠܬ݂ܝ ܗܘܐ ܩܠܐ ܗܢܐ ܐܠܐ ܡܛܠܬ݂ܟ݂ܘܢ
John 12:31 ܗܫܐ ܕܻ݁ܝܢܗ ܗ_ܘ ܕ݁ܥܠܡܐ ܗܢܐ ܗܫܐ ܐܱܪܟ݂ܘܢܐ ܕ݁ܥܠܡܐ ܗܢܐ ܡܫܬ݁ܕ݂ܐ ܠܒ݂ܱܪ
John 12:32 ܘܐܢܐ ܡܐ ܕ݁ܐܬ݁ܬ݁ܪܻܝܡܬ݂ ܡܢ ܐܱܪܥܐ ܐܓ݁ܕ݂ ܟ݁ܠܢܫ ܠܘܬ݂ܝ
John 12:33 ܗܕ݂ܐ ܕ݁ܝܢ ܐܡܱܪ ܕܱ݁ܢܚܱܘܐ ܒܱ݁ܐܝܢܐ ܡܱܘܬ݁ܐ ܡܐܬ݂
John 12:34 ܐܡܪܻܝܢ ܠܗ ܟ݁ܢܫܐ ܚܢܱܢ ܫܡܱܥܢ ܡܢ ܢܡܘܣܐ ܕܱ݁ܡܫܻܝܚܐ ܠܥܠܱܡ ܡܩܱܘܐ ܐܱܝܟܱ݁ܢܐ ܐܡܱܪ ܐܱܢ_ܬ݁ ܕܱ݁ܥܬ݂ܻܝܕ݂ ܗ_ܘ ܕ݁ܢܬ݁ܬ݁ܪܻܝܡ ܒ݁ܪܗ ܕ݁ܐ_ܢܫܐ ܡܱܢܘ ܗܢܐ ܒ݁ܪܗ ܕ݁ܐ_ܢܫܐ
John 12:35 ܐܡܱܪ ܠܗܘܢ ܝܫܘܥ ܩܱܠܻܝܠ ܐ_ܚܪܻܝܢ ܙܱܒ݂ܢܐ ܢܘܗܪܐ ܥܱܡܟ݂ܘܢ ܗ_ܘ ܗܱܠܟ݂ܘ ܥܱܕ݂ ܐܻܝܬ݂ ܠܟ݂ܘܢ ܢܘܗܪܐ ܕ݁ܠܐ ܚܫܘܟ݂ܐ ܢܱܕ݂ܪܟ݂ܟ݂ܘܢ ܘܡܱܢ ܕܱ݁ܡܗܱܠܟ݂ ܒ݁ܚܫܘܟ݂ܐ ܠܐ ܝܕ݂ܱܥ ܠܱܐܝܟ݁ܐ ܐܙܠ
John 12:36 ܥܱܕ݂ ܐܻܝܬ݂ ܠܟ݂ܘܢ ܢܘܗܪܐ ܗܱܝܡܢܘ ܒ݁ܢܘܗܪܐ ܕܱ݁ܒ݂ܢܱܘܗ_ܝ ܕ݁ܢܘܗܪܐ ܬ݁ܗܘܘܢ ܗܠܝܢ ܡܱܠܠ ܝܫܘܥ ܘܐܙܱܠ ܐܬ݁ܛܱܫܻܝ ܡܢܗܘܢ
John 12:37 ܘܟ݂ܱܕ݂ ܗܠܝܢ ܟ݁ܠܗܝܢ ܐܬ݂ܘܬ݂ܐ ܥܒ݂ܱܕ݂ ܩܕ݂ܡܱܝܗܘܢ ܠܐ ܗܱܝܡܢܘ ܒ݁ܗ
John 12:38 ܕ݁ܬ݂ܬ݂ܡܱܠܐ ܡܠܬ݂ܐ ܕ݁ܐܫܱܥܝܐ ܢܒ݂ܻܝܐ ܕ݁ܐܡܱܪ ܡܪܝ ܡܱܢܘ ܗܱܝܡܢ ܠܫܡܥܱܢ ܘܱܕ݂ܪܥܗ ܕ݁ܡܪܝܐ ܠܡܱܢ ܐܬ݂ܓ݁ܠܻܝ
John 12:39 ܡܛܠ ܗܢܐ ܠܐ ܡܫܟ݁ܚܻܝܢ ܗ_ܘܱܘ ܕܱ݁ܢܗܱܝܡܢܘܢ ܡܛܠ ܕ݁ܬ݂ܘܒ݂ ܐܡܱܪ ܐܫܱܥܝܐ
John 12:40 ܕ݁ܥܱܘܱܪܘ ܥܱܝܢܱܝܗܘܢ ܘܱܐܚܫܟ݂ܘ ܠܒ݁ܗܘܢ ܕ݁ܠܐ ܢܚܙܘܢ ܒ݁ܥܱܝܢܱܝܗܘܢ ܘܢܣܬܱ݁ܟ݁ܠܘܢ ܒ݁ܠܒ݁ܗܘܢ ܘܢܬ݂ܦ݁ܢܘܢ ܘܱܐܣܐ ܐܢܘܢ
John 12:41 ܗܠܝܢ ܐܡܱܪ ܐܫܱܥܝܐ ܟܱ݁ܕ݂ ܚܙܐ ܫܘܒ݂ܚܗ ܘܡܱܠܠ ܥܠܱܘܗ_ܝ
John 12:42 ܐܦ݂ ܡܢ ܪܻܫܐ ܕ݁ܝܢ ܣܱܓܻ݁ܝܐܐ ܗܱܝܡܢܘ ܒ݁ܗ ܐܠܐ ܡܛܠ ܦ݁ܪܻܝܫܐ ܠܐ ܡܱܘܕ݁ܝܢ ܗ_ܘܱܘ ܕ݁ܠܐ ܢܗܘܘܢ ܠܒ݂ܱܪ ܡܢ ܟ݁ܢܘܫܬ݁ܐ
John 12:43 ܪܚܡܘ ܓ݁ܝܪ ܫܘܒ݂ܚܐ ܕܱ݁ܒ݂ܢܱܝܢܫܐ ܝܱܬܻ݁ܝܪ ܡܢ ܫܘܒ݂ܚܗ ܕܱ݁ܐܠܗܐ
John 12:44 ܝܫܘܥ ܕ݁ܝܢ ܩܥܐ ܘܐܡܱܪ ܡܱܢ ܕܱ݁ܡܗܱܝܡܢ ܒܻ݁ܝ ܠܐ ܗ_ܘܐ ܒܻ݁ܝ ܡܗܱܝܡܢ ܐܠܐ ܒ݁ܡܱܢ ܕ݁ܫܱܕ݁ܪܱܢܝ
John 12:45 ܘܡܱܢ ܕ݁ܠܻܝ ܚܙܐ ܚܙܐ ܠܡܱܢ ܕ݁ܫܱܕ݁ܪܱܢܝ
John 12:46 ܐܢܐ ܢܘܗܪܐ ܐܬ݂ܻܝܬ݂ ܠܥܠܡܐ ܕ݁ܟ݂ܠ ܡܱܢ ܕܱ݁ܡܗܱܝܡܢ ܒܻ݁ܝ ܠܐ ܢܩܱܘܐ ܒ݁ܚܫܘܟ݂ܐ
John 12:47 ܘܡܱܢ ܕ݁ܫܡܱܥ ܡܠܱܝ ܘܠܐ ܢܛܱܪ ܠܗܝܢ ܐܢܐ ܠܐ ܕ݁ܐܢ ܐ_ܢܐ ܠܗ ܠܐ ܓ݁ܝܪ ܐܬ݂ܻܝܬ݂ ܕ݁ܐܕ݁ܘܢ ܠܥܠܡܐ ܐܠܐ ܕܱ݁ܐܚܐ ܠܥܠܡܐ
John 12:48 ܡܱܢ ܕ݁ܛܠܡ ܠܻܝ ܘܠܐ ܡܩܱܒ݁ܠ ܡܠܱܝ ܐܻܝܬ݂ ܡܱܢ ܕ݁ܕ݂ܐܢ ܠܗ ܡܠܬ݂ܐ ܕ݁ܡܱܠܠܬ݂ ܗܻܝ ܕ݁ܝܢܐ ܠܗ ܒ݁ܝܱܘܡܐ ܐ_ܚܪܝܐ
John 12:49 ܕ݁ܐܢܐ ܡܢ ܢܱܦ݂ܫܝ ܠܐ ܡܱܠܠܬ݂ ܐܠܐ ܐܱܒ݂ܐ ܕ݁ܫܱܕ݁ܪܱܢܝ ܗܘ ܝܱܗ_ܒ݂ ܠܻܝ ܦ݁ܘܩܕ݁ܢܐ ܡܢܐ ܐܻܡܱܪ ܘܡܢܐ ܐܡܱܠܠ
John 12:50 ܘܝܕ݂ܱܥ ܐ_ܢܐ ܕ݁ܦ݂ܘܩܕ݁ܢܗ ܚܱܝܐ ܐܢܘܢ ܕܱ݁ܠܥܠܱܡ ܐܱܝܠܝܢ ܗܟ݂ܻܝܠ ܕܱ݁ܡܡܱܠܠ ܐ_ܢܐ ܐܱܝܟܱ݁ܢܐ ܕ݁ܐܡܱܪ ܠܻܝ ܐܒ݂ܝ ܗܟ݂ܱܢܐ ܡܡܱܠܠ ܐ_ܢܐ
John 13:1 ܩܕ݂ܡ ܕ݁ܝܢ ܥܻܐܕ݂ܐ ܕ݁ܦ݂ܨܚܐ ܝܕ݂ܱܥ ܗ_ܘܐ ܝܫܘܥ ܕܱ݁ܡܛܬ݂ ܫܥܬ݂ܐ ܕܱ݁ܢܫܱܢܐ ܡܢ ܗܢܐ ܥܠܡܐ ܠܘܬ݂ ܐܱܒ݂ܘܗ_ܝ ܘܱܐܚܒ݂ ܠܕ݂ܻܝܠܗ ܕܱ݁ܒ݂ܗܢܐ ܥܠܡܐ ܘܱܥܕ݂ܱܡܐ ܠܚܱܪܬ݂ܐ ܐܱܚܒ݂ ܐܢܘܢ
John 13:2 ܘܟ݂ܱܕ݂ ܗܘܬ݂ ܚܫܡܻܝܬ݂ܐ ܪܡܐ ܗ_ܘܐ ܠܗ ܠܣܛܢܐ ܒ݁ܠܒ݁ܗ ܕܻ݁ܝܗܘܕ݂ܐ ܒܱ݁ܪ ܫܡܥܘܢ ܣܟ݂ܱܪܝܘܛܐ ܕ݁ܢܱܫܠܡܻܝܘܗ_ܝ
John 13:3 ܗܘ ܕ݁ܝܢ ܝܫܘܥ ܡܛܠ ܕ݁ܝܕ݂ܱܥ ܗ_ܘܐ ܕ݁ܟ݂ܠ ܡܕ݁ܡ ܝܱܗ_ܒ݂ ܐܱܒ݂ܐ ܒܻ݁ܐܝܕ݂ܱܘܗ_ܝ ܘܱܕ݂ܡܢ ܐܱܠܗܐ ܢܦ݂ܱܩ ܘܱܠܘܬ݂ ܐܱܠܗܐ ܐܙܠ
John 13:4 ܩܡ ܡܢ ܚܫܡܻܝܬ݂ܐ ܘܣܡ ܢܱܚܬܱ݁ܘܗ_ܝ ܘܱܫܩܱܠ ܣܕ݁ܘܢܐ ܡܚܐ ܒ݁ܚܱܨܱܘܗ_ܝ
John 13:5 ܘܱܐܪܡܻܝ ܡܱܝܐ ܒܱ݁ܡܫܓ݂ܬ݁ܐ ܘܫܱܪܻܝ ܠܱܡܫܓ݂ܘ ܪܓ݂ܠܐ ܕ݁ܬ݂ܱܠܡܻܝܕ݂ܱܘܗ_ܝ ܘܱܡܫܱܘܐ ܗ_ܘܐ ܒ݁ܣܕ݁ܘܢܐ ܕܱ݁ܡܚܐ ܒ݁ܚܱܨܱܘܗ_ܝ
John 13:6 ܟܱ݁ܕ݂ ܕ݁ܝܢ ܐܬ݂ܐ ܠܘܬ݂ ܫܡܥܘܢ ܟܻ݁ܐܦ݂ܐ ܐܡܱܪ ܠܗ ܫܡܥܘܢ ܐܱܢ_ܬ݁ ܡܪܝ ܪܓ݂ܠܱܝ ܡܫܻܝܓ݂ ܐܱܢ_ܬ݁ ܠܻܝ
John 13:7 ܥܢܐ ܝܫܘܥ ܘܐܡܱܪ ܠܗ ܡܕ݁ܡ ܕ݁ܥܒ݂ܕ݂ ܐ_ܢܐ ܐܱܢ_ܬ݁ ܠܐ ܝܕ݂ܱܥ ܐܱܢ_ܬ݁ ܗܫܐ ܒ݁ܬ݂ܱܪܟ݁ܢ ܕ݁ܝܢ ܬ݁ܕܱ݁ܥ
John 13:8 ܐܡܱܪ ܠܗ ܫܡܥܘܢ ܟܻ݁ܐܦ݂ܐ ܠܥܠܱܡ ܠܐ ܡܫܻܝܓ݂ ܐܱܢ_ܬ݁ ܠܻܝ ܪܓ݂ܠܱܝ ܐܡܱܪ ܠܗ ܝܫܘܥ ܐܢ ܠܐ ܡܫܻܝܓ݂ ܐ_ܢܐ ܠܟ݂ ܠܱܝܬ݁ ܠܟ݂ ܥܱܡܝ ܡܢܬ݂ܐ
John 13:9 ܐܡܱܪ ܠܗ ܫܡܥܘܢ ܟܻ݁ܐܦ݂ܐ ܡܕ݂ܝܢ ܡܪܝ ܠܐ ܒܱ݁ܠܚܘܕ݂ ܪܓ݂ܠܱܝ ܬ݁ܫܻܝܓ݂ ܠܻܝ ܐܠܐ ܐܦ݂ ܐܻܝܕ݂ܱܝ ܐܦ݂ ܪܻܫܝ
John 13:10 ܐܡܱܪ ܠܗ ܝܫܘܥ ܗܱܘ ܕܱ݁ܣܚܐ ܠܐ ܣܢܻܝܩ ܐܠܐ ܪܓ݂ܠܱܘܗ_ܝ ܒܱ݁ܠܚܘܕ݂ ܢܫܻܝܓ݂ ܟ݁ܠܗ ܓ݁ܝܪ ܕ݁ܟ݂ܐ ܗ_ܘ ܐܦ݂ ܐܱܢ_ܬ݁ܘܢ ܟ݁ܠܟ݂ܘܢ ܕ݁ܟ݂ܱܝܐ ܐܱܢ_ܬ݁ܘܢ ܐܠܐ ܠܐ ܟ݁ܠܟ݂ܘܢ
John 13:11 ܝܕ݂ܱܥ ܗ_ܘܐ ܓ݁ܝܪ ܝܫܘܥ ܠܗܱܘ ܕ݁ܡܱܫܠܡ ܠܗ ܡܛܠ ܗܢܐ ܐܡܱܪ ܕ݁ܠܐ ܗ_ܘܐ ܟ݁ܠܟ݂ܘܢ ܕ݁ܟ݂ܱܝܐ ܐܱܢ_ܬ݁ܘܢ
John 13:12 ܟܱ݁ܕ݂ ܕ݁ܝܢ ܐܱܫܻܝܓ݂ ܪܓ݂ܠܱܝܗܘܢ ܫܩܱܠ ܢܱܚܬܱ݁ܘܗ_ܝ ܘܐܣܬ݁ܡܟ݂ ܘܐܡܱܪ ܠܗܘܢ ܝܕ݂ܥܻܝܢ ܐܢ_ܬ݁ܘܢ ܡܢܐ ܥܒ݂ܕ݁ܬ݂ ܠܟ݂ܘܢ
John 13:13 ܐܱܢ_ܬ݁ܘܢ ܩܪܝܢ ܐܢ_ܬ݁ܘܢ ܠܻܝ ܪܱܒܱ݁ܢ ܘܡܪܱܢ ܘܫܱܦܻ݁ܝܪ ܐܡܪܻܝܢ ܐܢ_ܬ݁ܘܢ ܐܻܝܬ݂ܱܝ ܓ݁ܝܪ
John 13:14 ܐܢ ܐܢܐ ܗܟ݂ܻܝܠ ܡܪܟ݂ܘܢ ܘܪܱܒ݁ܟ݂ܘܢ ܐܱܫܻܝܓ݂ܬ݂ ܠܟ݂ܘܢ ܪܓ݂ܠܱܝܟ݁ܘܢ ܟ݁ܡܐ ܐܱܢ_ܬ݁ܘܢ ܚܱܝܒ݂ܻܝܢ ܐܢ_ܬ݁ܘܢ ܕܱ݁ܬ݂ܫܻܝܓ݂ܘܢ ܪܓ݂ܠܐ ܚܱܕ݂ ܕ݁ܚܱܕ݂
John 13:15 ܗܢܐ ܓ݁ܝܪ ܛܘܦ݂ܣܐ ܝܗܒ݁ܬ݂ ܠܟ݂ܘܢ ܕܱ݁ܐܝܟܱ݁ܢܐ ܕ݁ܐܢܐ ܥܒ݂ܕ݁ܬ݂ ܠܟ݂ܘܢ ܐܦ݂ ܐܱܢ_ܬ݁ܘܢ ܬ݁ܥܒ݁ܕ݂ܘܢ
John 13:16 ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܠܱܝܬ݁ ܥܱܒ݂ܕ݁ܐ ܕ݁ܪܱܒ݁ ܡܢ ܡܪܗ ܘܠܐ ܫܠܻܝܚܐ ܕ݁ܪܱܒ݁ ܡܢ ܡܱܢ ܕ݁ܫܱܕ݁ܪܗ
John 13:17 ܐܢ ܗܠܝܢ ܬ݁ܕ݁ܥܘܢ ܛܘܒ݂ܢܐ ܐܱܢ_ܬ݁ܘܢ ܐܢ ܬ݁ܥܒ݁ܕ݂ܘܢ ܐܢܝܢ
John 13:18 ܠܐ ܗ_ܘܐ ܥܱܠ ܟ݁ܠܟ݂ܘܢ ܐܡܱܪ ܐ_ܢܐ ܝܕ݂ܱܥ ܐ_ܢܐ ܓ݁ܝܪ ܠܱܐܝܠܝܢ ܕܱ݁ܓ݂ܒ݂ܻܝܬ݂ ܐܠܐ ܕܱ݁ܟ݂ܬ݂ܒ݂ܐ ܢܫܠܱܡ ܕ݁ܗܱܘ ܕ݁ܐܟ݂ܠ ܥܱܡܝ ܠܱܚܡܐ ܐܱܪܻܝܡ ܥܠܱܝ ܥܩܒ݂ܗ
John 13:19 ܡܢ ܗܫܐ ܐܡܱܪ ܐ_ܢܐ ܠܟ݂ܘܢ ܡܢ ܩܕ݂ܡ ܕ݁ܢܗܘܐ ܕ݁ܡܐ ܕܱ݁ܗܘܐ ܬ݁ܗܱܝܡܢܘܢ ܕ݁ܐܢܐ ܐ_ܢܐ
John 13:20 ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܡܱܢ ܕܱ݁ܡܩܱܒ݁ܠ ܠܡܱܢ ܕܱ݁ܡܫܱܕܱ݁ܪ ܐ_ܢܐ ܠܻܝ ܡܩܱܒ݁ܠ ܘܡܱܢ ܕ݁ܠܻܝ ܡܩܱܒ݁ܠ ܡܩܱܒ݁ܠ ܠܡܱܢ ܕ݁ܫܱܕ݁ܪܱܢܝ
John 13:21 ܗܠܝܢ ܐܡܱܪ ܝܫܘܥ ܘܐܬ݂ܥܱܙܱܙ ܒ݁ܪܘܚܗ ܘܱܐܣܗܕ݂ ܘܐܡܱܪ ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܚܱܕ݂ ܡܢܟ݂ܘܢ ܢܱܫܠܡܱܢܝ
John 13:22 ܚܪܘ ܕ݁ܝܢ ܬܱ݁ܠܡܻܝܕ݂ܐ ܚܱܕ݂ ܒ݁ܚܱܕ݂ ܡܛܠ ܕ݁ܠܐ ܝܕ݂ܥܻܝܢ ܗ_ܘܱܘ ܕ݁ܥܱܠ ܡܱܢܘ ܐܡܱܪ
John 13:23 ܐܻܝܬ݂ ܗ_ܘܐ ܕ݁ܝܢ ܡܢ ܬܱ݁ܠܡܻܝܕ݂ܱܘܗ_ܝ ܚܱܕ݂ ܕܱ݁ܣܡܻܝܟ݂ ܗ_ܘܐ ܒ݁ܥܘܒ݁ܗ ܗܱܘ ܕ݁ܪܚܡ ܗ_ܘܐ ܠܗ ܝܫܘܥ
John 13:24 ܠܗܢܐ ܪܡܱܙ ܫܡܥܘܢ ܟܻ݁ܐܦ݂ܐ ܕܱ݁ܢܫܱܐܠܻܝܘܗ_ܝ ܕ݁ܡܱܢܘ ܗܱܘ ܕ݁ܐܡܱܪ ܥܠܱܘܗ_ܝ
John 13:25 ܘܱܢܦ݂ܱܠ ܗܱܘ ܬܱ݁ܠܡܻܝܕ݂ܐ ܥܱܠ ܚܱܕ݂ܝܗ ܕ݁ܝܫܘܥ ܘܐܡܱܪ ܠܗ ܡܪܝ ܡܱܢܘ ܗܢܐ
John 13:26 ܥܢܐ ܝܫܘܥ ܘܐܡܱܪ ܗܱܘ ܗ_ܘ ܕ݁ܨܒ݂ܱܥ ܐ_ܢܐ ܠܱܚܡܐ ܝܗܒ݂ ܐ_ܢܐ ܠܗ ܘܱܨܒ݂ܱܥ ܝܫܘܥ ܠܱܚܡܐ ܘܝܱܗ_ܒ݂ ܠܻܝܗܘܕ݂ܐ ܒܱ݁ܪ ܫܡܥܘܢ ܣܟ݂ܱܪܝܘܛܐ
John 13:27 ܘܒ݂ܬ݂ܱܪ ܠܱܚܡܐ ܗܝܕ݁ܝܢ ܐܬ݂ܥܱܠܱܠ ܒ݁ܗ ܣܛܢܐ ܘܐܡܱܪ ܠܗ ܝܫܘܥ ܡܕ݁ܡ ܕ݁ܥܒ݂ܕ݂ ܐܱܢ_ܬ݁ ܥܒ݂ܕ݂ ܒܱ݁ܥܓ݂ܱܠ
John 13:28 ܗܕ݂ܐ ܕ݁ܝܢ ܠܐ ܐ_ܢܫ ܝܻܕ݂ܱܥ ܡܢ ܗܢܘܢ ܣܡܻܝܟ݂ܐ ܕ݁ܥܱܠ ܡܢܐ ܐܡܱܪ ܠܗ
John 13:29 ܐ_ܢܫܻܝܢ ܓ݁ܝܪ ܣܒ݂ܱܪܘ ܡܛܠ ܕܱ݁ܓ݂ܠܘܣܩܡܐ ܨܐܕ݂ܱܘܗ_ܝ ܗܘܐ ܕܻ݁ܝܗܘܕ݂ܐ ܕ݁ܡܦ݂ܩܱܕ݂ ܦ݁ܩܱܕ݂ ܠܗ ܕ݁ܢܙܒ݁ܢ ܡܕ݁ܡ ܕ݁ܡܬ݂ܒ݁ܥܐ ܠܥܱܕ݂ܥܻܕ݂ܐ ܐܱܘ ܕ݁ܢܬ݁ܠ ܡܕ݁ܡ ܠܡܣܟܻ݁ܢܐ
John 13:30 ܗܘ ܕ݁ܝܢ ܝܻܗܘܕ݂ܐ ܢܣܱܒ݂ ܠܱܚܡܐ ܒܱ݁ܪ ܫܥܬ݂ܗ ܘܱܢܦ݂ܱܩ ܠܗ ܠܒ݂ܱܪ ܠܻܠܝܐ ܗ_ܘܐ ܕ݁ܝܢ ܟܱ݁ܕ݂ ܢܦ݂ܱܩ
John 13:31 ܘܐܡܱܪ ܝܫܘܥ ܗܫܐ ܐܫܬܱ݁ܒܱ݁ܚ ܒ݁ܪܗ ܕ݁ܐ_ܢܫܐ ܘܱܐܠܗܐ ܐܫܬܱ݁ܒܱ݁ܚ ܒ݁ܗ
John 13:32 ܘܐܢ ܐܱܠܗܐ ܐܫܬܱ݁ܒܱ݁ܚ ܒ݁ܗ ܘܐܦ݂ ܐܱܠܗܐ ܡܫܱܒܱ݁ܚ ܠܗ ܒ݁ܗ ܘܡܚܕ݂ܐ ܡܫܱܒܱ݁ܚ ܠܗ
John 13:33 ܒ݁ܢܱܝ ܩܱܠܻܝܠ ܐ_ܚܪܻܝܢ ܥܱܡܟ݂ܘܢ ܐ_ܢܐ ܘܬ݂ܒ݂ܥܘܢܢܝ ܘܱܐܝܟܱ݁ܢܐ ܕ݁ܐܡܪܬ݂ ܠܻܝܗܘܕ݂ܝܐ ܕ݁ܠܱܐܝܟ݁ܐ ܕ݁ܐܢܐ ܐܙܠ ܐ_ܢܐ ܐܱܢ_ܬ݁ܘܢ ܠܐ ܡܫܟ݁ܚܻܝܢ ܐܢ_ܬ݁ܘܢ ܠܡܐܬ݂ܐ ܘܐܦ݂ ܠܟ݂ܘܢ ܐܡܱܪ ܐ_ܢܐ ܗܫܐ
John 13:34 ܦ݁ܘܩܕ݁ܢܐ ܚܱܕ݂_ܬ݂ܐ ܝܗܒ݂ ܐ_ܢܐ ܠܟ݂ܘܢ ܕܱ݁ܗܘܱܝܬ݁ܘܢ ܡܱܚܒ݂ܻܝܢ ܚܱܕ݂ ܠܚܱܕ݂ ܐܱܝܟܱ݁ܢܐ ܕ݁ܐܢܐ ܐܱܚܒ݂ܬ݁ܟ݂ܘܢ ܐܦ݂ ܐܱܢ_ܬ݁ܘܢ ܬܱ݁ܚܒ݂ܘܢ ܚܱܕ݂ ܠܚܱܕ݂
John 13:35 ܒ݁ܗܕ݂ܐ ܢܕܱ݁ܥ ܟ݁ܠ ܐ_ܢܫ ܕ݁ܬ݂ܱܠܡܻܝܕ݂ܱܝ ܐܱܢ_ܬ݁ܘܢ ܐܢ ܚܘܒ݁ܐ ܢܗܘܐ ܒ݁ܟ݂ܘܢ ܚܱܕ݂ ܠܘܬ݂ ܚܱܕ݂
John 13:36 ܐܡܱܪ ܠܗ ܫܡܥܘܢ ܟܻ݁ܐܦ݂ܐ ܡܪܱܢ ܠܱܐܝܟ݁ܐ ܐܙܠ ܐܱܢ_ܬ݁ ܥܢܐ ܝܫܘܥ ܘܐܡܱܪ ܠܗ ܠܱܐܝܟ݁ܐ ܕ݁ܐܙܠ ܐ_ܢܐ ܠܐ ܡܫܟܱ݁ܚ ܐܱܢ_ܬ݁ ܗܫܐ ܕ݁ܬ݂ܻܐܬ݂ܐ ܒ݁ܬ݂ܱܪܝ ܠܚܱܪܬ݂ܐ ܕ݁ܝܢ ܬܻ݁ܐܬ݂ܐ
John 13:37 ܐܡܱܪ ܠܗ ܫܡܥܘܢ ܟܻ݁ܐܦ݂ܐ ܡܪܝ ܠܡܢܐ ܠܐ ܡܫܟܱ݁ܚ ܐ_ܢܐ ܕܻ݁ܐܬ݂ܐ ܒ݁ܬ݂ܪܟ݂ ܗܫܐ ܢܱܦ݂ܫܝ ܚܠܦ݂ܱܝܟ݁ ܣܐܡ ܐ_ܢܐ
John 13:38 ܐܡܱܪ ܠܗ ܝܫܘܥ ܢܱܦ݂ܫܟ݂ ܚܠܦ݂ܱܝ ܣܐܡ ܐܱܢ_ܬ݁ ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ ܕ݁ܠܐ ܢܩܪܐ ܬܱ݁ܪܢܓ݂ܠܐ ܥܕ݂ܱܡܐ ܕ݁ܬ݂ܟ݂ܦ݁ܘܪ ܒܻ݁ܝ ܬ݁ܠܬ݂ ܙܱܒ݂ܢܻܝܢ
John 14:1 ܠܐ ܢܬ݁ܕܱ݁ܘܱܕ݂ ܠܒ݁ܟ݂ܘܢ ܗܱܝܡܢܘ ܒܱ݁ܐܠܗܐ ܘܒ݂ܻܝ ܗܱܝܡܢܘ
John 14:2 ܣܱܓܻ݁ܝܐܝܻܢ ܐܢܘܢ ܐܱܘܢܐ ܒ݁ܝܬ݂ ܐܒ݂ܝ ܘܐܠܐ ܐܡܱܪ ܗ_ܘܻܝܬ݂ ܠܟ݂ܘܢ ܕ݁ܐܙܠ ܐ_ܢܐ ܕ݁ܐܛܱܝܒ݂ ܠܟ݂ܘܢ ܐܱܬ݂ܪܐ
John 14:3 ܘܐܢ ܐܻܙܱܠ ܐܛܱܝܒ݂ ܠܟ݂ܘܢ ܐܱܬ݂ܪܐ ܬ݁ܘܒ݂ ܐܻܬ݂ܐ ܘܐܕ݂ܒܱ݁ܪܟ݂ܘܢ ܠܘܬ݂ܝ ܕܱ݁ܐܝܟ݁ܐ ܕ݁ܐܢܐ ܐܻܝܬ݂ܱܝ ܐܦ݂ ܐܱܢ_ܬ݁ܘܢ ܬ݁ܗܘܘܢ
John 14:4 ܘܠܱܐܝܟ݁ܐ ܕ݁ܐܙܠ ܐ_ܢܐ ܝܕ݂ܥܻܝܢ ܐܢ_ܬ݁ܘܢ ܘܐܘܪܚܐ ܝܕ݂ܥܻܝܢ ܐܢ_ܬ݁ܘܢ
John 14:5 ܐܡܱܪ ܠܗ ܬ݁ܐܘܡܱܐ ܡܪܱܢ ܠܐ ܝܕ݂ܥܻܝܢܱܢ ܠܱܐܝܟ݁ܐ ܐܙܠ ܐܱܢ_ܬ݁ ܘܱܐܝܟܱ݁ܢܐ ܡܫܟ݁ܚܻܝܢ ܚ_ܢܱܢ ܐܘܪܚܐ ܠܡܕܱ݁ܥ
John 14:6 ܐܡܱܪ ܠܗ ܝܫܘܥ ܐܢܐ ܐ_ܢܐ ܐܘܪܚܐ ܘܱܫܪܪܐ ܘܚܱܝܐ ܠܐ ܐ_ܢܫ ܐܬ݂ܐ ܠܘܬ݂ ܐܒ݂ܝ ܐܠܐ ܐܢ ܒܻ݁ܝ
John 14:7 ܐܠܘ ܠܻܝ ܝܕ݂ܥܻܝܢ ܗ_ܘܱܝܬ݁ܘܢ ܐܦ݂ ܠܐܒ݂ܝ ܝܕ݂ܥܻܝܢ ܗ_ܘܱܝܬ݁ܘܢ ܘܡܢ ܗܫܐ ܝܕ݂ܥܻܝܢ ܐܢ_ܬ݁ܘܢ ܠܗ ܘܱܚܙܱܝܬ݁ܘܢܝܗ_ܝ
John 14:8 ܐܡܱܪ ܠܗ ܦ݂ܻܝܠܻܝܦ݁ܘܣ ܡܪܱܢ ܚܱܘܢ ܐܱܒ݂ܐ ܘܟ݂ܱܕ݁ܘ ܠܱܢ
John 14:9 ܐܡܱܪ ܠܗ ܝܫܘܥ ܗܢܐ ܟ݁ܠܗ ܙܱܒ݂ܢܐ ܥܱܡܟ݂ܘܢ ܐ_ܢܐ ܘܠܐ ܝܻܕ݂ܱܥܬ݁ܢܝ ܦܻ݁ܝܠܻܝܦ݁ܐ ܡܱܢ ܕ݁ܠܻܝ ܚܙܐ ܚܙܐ ܠܱܐܒ݂ܐ ܘܱܐܝܟܱ݁ܢܐ ܐܱܢ_ܬ݁ ܐܡܱܪ ܐܱܢ_ܬ݁ ܚܱܘܢ ܐܱܒ݂ܐ
John 14:10 ܠܐ ܡܗܱܝܡܢ ܐܱܢ_ܬ݁ ܕ݁ܐܢܐ ܒ݁ܐܒ݂ܝ ܘܐܒ݂ܝ ܒܻ݁ܝ ܡܠܐ ܐܱܝܠܝܢ ܕ݁ܐܢܐ ܡܡܱܠܠ ܐ_ܢܐ ܡܢ ܢܱܦ݂ܫܝ ܠܐ ܡܡܱܠܠ ܐ_ܢܐ ܐܒ݂ܝ ܕ݁ܝܢ ܕ݁ܒ݂ܻܝ ܥܡܱܪ ܗܘ ܥܒ݂ܕ݂ ܥܒ݂ܕ݂ܐ ܗܠܝܢ
John 14:11 ܗܱܝܡܢܘ ܕ݁ܐܢܐ ܒ݁ܐܒ݂ܝ ܘܐܒ݂ܝ ܒܻ݁ܝ ܘܐܠܐ ܐܦ݂ܢ ܡܛܠ ܥܒ݂ܕ݂ܐ ܗܱܝܡܢܘ
John 14:12 ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܡܱܢ ܕܱ݁ܡܗܱܝܡܢ ܒܻ݁ܝ ܥܒ݂ܕ݂ܐ ܐܱܝܠܝܢ ܕ݁ܐܢܐ ܥܒ݂ܕ݂ ܐ_ܢܐ ܐܦ݂ ܗܘ ܢܥܒ݁ܕ݂ ܘܱܕ݂ܝܱܬܻ݁ܝܪܻܝܢ ܡܢ ܗܠܝܢ ܢܥܒ݁ܕ݂ ܕ݁ܐܢܐ ܠܘܬ݂ ܐܱܒ݂ܐ ܐܙܠ ܐ_ܢܐ
John 14:13 ܘܡܕ݁ܡ ܕ݁ܬ݂ܫܐܠܘܢ ܒ݁ܫܡܝ ܐܥܒ݁ܕ݂ ܠܟ݂ܘܢ ܕ݁ܢܫܬܱ݁ܒܱ݁ܚ ܐܱܒ݂ܐ ܒܱ݁ܒ݂ܪܗ
John 14:14 ܘܐܢ ܬ݁ܫܐܠܘܢܢܝ ܒ݁ܫܡܝ ܐܢܐ ܥܒ݂ܕ݂ܢܐ
John 14:15 ܐܢ ܪܚܡܻܝܢ ܐܢ_ܬ݁ܘܢ ܠܻܝ ܦ݁ܘܩܕ݁ܢܱܝ ܛܱܪܘ
John 14:16 ܘܐܢܐ ܐܒ݂ܥܐ ܡܢ ܐܒ݂ܝ ܘܱܐ_ܚܪܻܢܐ ܦܱ݁ܪܱܩܠܻܛܐ ܢܬ݁ܠ ܠܟ݂ܘܢ ܕ݁ܢܗܘܐ ܥܱܡܟ݂ܘܢ ܠܥܠܱܡ
John 14:17 ܪܘܚܐ ܕܱ݁ܫܪܪܐ ܗܱܘ ܕ݁ܥܠܡܐ ܠܐ ܡܫܟܱ݁ܚ ܠܱܡܩܱܒ݁ܠܘܬ݂ܗ ܡܛܠ ܕ݁ܠܐ ܚܙܝܗ_ܝ ܘܠܐ ܝܱܕ݂ܥܗ ܐܱܢ_ܬ݁ܘܢ ܕ݁ܝܢ ܝܕ݂ܥܻܝܢ ܐܢ_ܬ݁ܘܢ ܠܗ ܕܱ݁ܠܘܬ݂ܟ݂ܘܢ ܥܡܱܪ ܘܱܒ݂ܟ݂ܘܢ ܗ_ܘ
John 14:18 ܠܐ ܫܒ݂ܩ ܐ_ܢܐ ܠܟ݂ܘܢ ܝܱܬ݂ܡܐ ܐܬ݂ܐ ܐ_ܢܐ ܓ݁ܝܪ ܠܘܬ݂ܟ݂ܘܢ ܩܱܠܻܝܠ ܐ_ܚܪܻܝܢ
John 14:19 ܘܥܠܡܐ ܠܐ ܚܙܐ ܠܻܝ ܐܱܢ_ܬ݁ܘܢ ܕ݁ܝܢ ܬ݁ܚܙܘܢܢܝ ܕ݁ܐܢܐ ܚܱܝ ܐܦ݂ ܐܱܢ_ܬ݁ܘܢ ܬܻ݁ܚܘܢ
John 14:20 ܒ݁ܗܱܘ ܝܱܘܡܐ ܬ݁ܕ݁ܥܘܢ ܕ݁ܐܢܐ ܒ݁ܐܒ݂ܝ ܘܱܐܢ_ܬ݁ܘܢ ܒܻ݁ܝ ܐܱܢ_ܬ݁ܘܢ ܘܐܢܐ ܒ݁ܟ݂ܘܢ ܐ_ܢܐ
John 14:21 ܡܱܢ ܕܻ݁ܐܝܬ݂ ܠܘܬ݂ܗ ܦ݁ܘܩܕ݁ܢܱܝ ܘܢܛܱܪ ܠܗܘܢ ܗܱܘ ܗ_ܘ ܡܱܚܒ݂ ܠܻܝ ܗܱܘ ܕ݁ܝܢ ܕ݁ܪܚܡ ܠܻܝ ܢܬ݂ܪܚܡ ܡܢ ܐܒ݂ܝ ܘܐܢܐ ܐܪܚܡܻܝܘܗ_ܝ ܘܐܚܱܘܝܘܗ_ܝ ܢܱܦ݂ܫܝ
John 14:22 ܐܡܱܪ ܠܗ ܝܻܗܘܕ݂ܐ ܠܐ ܗ_ܘܐ ܣܟ݂ܱܪܝܘܛܐ ܡܪܝ ܡܢܱܘ ܠܱܢ ܥܬ݂ܻܝܕ݂ ܐܱܢ_ܬ݁ ܠܱܡܚܱܘܝܘ ܢܱܦ݂ܫܟ݂ ܘܠܐ ܗ_ܘܐ ܠܥܠܡܐ
John 14:23 ܥܢܐ ܝܫܘܥ ܘܐܡܱܪ ܠܗ ܡܱܢ ܕ݁ܪܚܡ ܠܻܝ ܡܠܱܬ݂ܝ ܢܛܱܪ ܘܐܒ݂ܝ ܢܪܚܡܻܝܘܗ_ܝ ܘܱܠܘܬ݂ܗ ܐܬ݂ܝܢ ܚ_ܢܱܢ ܘܱܐܘܢܐ ܠܘܬ݂ܗ ܥܒ݂ܕܻ݁ܝܢ ܚ_ܢܱܢ
John 14:24 ܗܱܘ ܕ݁ܝܢ ܕ݁ܠܐ ܪܚܡ ܠܻܝ ܡܠܱܬ݂ܝ ܠܐ ܢܛܱܪ ܘܡܠܬ݂ܐ ܗܕ݂ܐ ܕ݁ܫܡܥܻܝܢ ܐܢ_ܬ݁ܘܢ ܠܐ ܗܘܬ݂ ܕܻ݁ܝܠܝ ܐܠܐ ܕܱ݁ܐܒ݂ܐ ܕ݁ܫܱܕ݁ܪܱܢܝ
John 14:25 ܗܠܝܢ ܡܱܠܠܬ݂ ܥܱܡܟ݂ܘܢ ܟܱ݁ܕ݂ ܠܘܬ݂ܟ݂ܘܢ ܐܻܝܬ݂ܱܝ
John 14:26 ܗܱܘ ܕ݁ܝܢ ܦܱ݁ܪܱܩܠܻܛܐ ܪܘܚܐ ܕ݁ܩܘܕ݂ܫܐ ܗܱܘ ܕܱ݁ܡܫܱܕܱ݁ܪ ܐܒ݂ܝ ܒ݁ܫܡܝ ܗܘ ܢܱܠܦ݂ܟ݂ܘܢ ܟ݁ܠܡܕ݁ܡ ܘܗܘ ܢܱܥ_ܗܕ݂ܟ݂ܘܢ ܟ݁ܠ ܡܐ ܕ݁ܐܡܱܪ ܐ_ܢܐ ܠܟ݂ܘܢ
John 14:27 ܫܠܡܐ ܫܒ݂ܩ ܐ_ܢܐ ܠܟ݂ܘܢ ܫܠܡܐ ܕܻ݁ܝܠܝ ܝܗܒ݂ ܐ_ܢܐ ܠܟ݂ܘܢ ܠܐ ܗ_ܘܐ ܐܱܝܟܱ݁ܢܐ ܕ݁ܝܗܒ݂ ܥܠܡܐ ܐܢܐ ܝܗܒ݂ ܐ_ܢܐ ܠܟ݂ܘܢ ܠܐ ܢܬ݁ܕܱ݁ܘܱܕ݂ ܠܒ݁ܟ݂ܘܢ ܘܠܐ ܢܕ݂ܚܱܠ
John 14:28 ܫܡܱܥܬ݁ܘܢ ܕ݁ܐܢܐ ܐܡܪܬ݂ ܠܟ݂ܘܢ ܕ݁ܐܙܠ ܐ_ܢܐ ܘܐܬ݂ܐ ܐ_ܢܐ ܠܘܬ݂ܟ݂ܘܢ ܐܠܘ ܪܚܡܻܝܢ ܗ_ܘܱܝܬ݁ܘܢ ܠܻܝ ܚܕ݂ܝܢ ܗ_ܘܱܝܬ݁ܘܢ ܕ݁ܐܙܠ ܐ_ܢܐ ܠܘܬ݂ ܐܒ݂ܝ ܕ݁ܐܒ݂ܝ ܪܱܒ݂ ܗ_ܘ ܡܢܝ
John 14:29 ܘܗܫܐ ܗܐ ܐܡܪܬ݂ ܠܟ݂ܘܢ ܥܱܕ݂ܠܐ ܢܗܘܐ ܕ݁ܡܐ ܕܱ݁ܗܘܐ ܬ݁ܗܱܝܡܢܘܢ
John 14:30 ܡܟܻ݁ܝܠ ܠܐ ܐܡܱܠܠ ܥܱܡܟ݂ܘܢ ܣܱܓܻ݁ܝܐܬ݂ܐ ܐܬ݂ܐ ܓ݁ܝܪ ܐܱܪܟ݂ܘܢܗ ܕ݁ܥܠܡܐ ܘܒ݂ܻܝ ܠܱܝܬ݁ ܠܗ ܡܕ݁ܡ
John 14:31 ܐܠܐ ܕ݁ܢܕܱ݁ܥ ܥܠܡܐ ܕ݁ܪܚܡ ܐ_ܢܐ ܠܐܒ݂ܝ ܘܱܐܝܟܱ݁ܢܐ ܕ݁ܦ݂ܱܩܕܱ݁ܢܝ ܐܒ݂ܝ ܗܟ݂ܘܬ݂ ܥܒ݂ܕ݂ ܐ_ܢܐ ܩܘܡܘ ܢܻܐܙܱܠ ܡܟ݁ܐ
John 15:1 ܐܢܐ ܐ_ܢܐ ܓ݁ܦ݂ܬ݁ܐ ܕܱ݁ܫܪܪܐ ܘܐܒ݂ܝ ܗ_ܘ ܦܱ݁ܠܚܐ
John 15:2 ܟ݁ܠ ܫܒ݂ܻܫܬ݁ܐ ܕ݁ܒ݂ܻܝ ܦܻ݁ܐܪܐ ܠܐ ܝܗܒ݁ܐ ܫܩܠ ܠܗ ܘܱܐܝܕ݂ܐ ܕ݁ܝܗܒ݁ܐ ܦܻ݁ܐܪܐ ܡܕ݂ܱܟ݁ܐ ܠܗ ܕ݁ܦ݂ܻܐܪܐ ܣܱܓܻ݁ܝܐܐ ܬܱ݁ܝܬ݁ܐ
John 15:3 ܐܱܢ_ܬ݁ܘܢ ܡܢ ܟܱ݁ܕ݁ܘ ܕ݁ܟ݂ܝܢ ܐܢ_ܬ݁ܘܢ ܡܛܠ ܡܠܬ݂ܐ ܕ݁ܡܱܠܠܬ݂ ܥܱܡܟ݂ܘܢ
John 15:4 ܩܱܘܱܘ ܒܻ݁ܝ ܘܐܢܐ ܒ݁ܟ݂ܘܢ ܐܱܝܟܱ݁ܢܐ ܕܱ݁ܫܒ݂ܻܫܬ݁ܐ ܠܐ ܡܫܟ݁ܚܐ ܕ݁ܬ݂ܬ݁ܠ ܦܻ݁ܐܪܐ ܡܢ ܢܱܦ݂ܫܗ ܐܠܐ ܡܩܱܘܝܐ ܒܱ݁ܓ݂ܦ݂ܬ݁ܐ ܗܟ݂ܱܢܐ ܐܦ݂ ܠܐ ܐܱܢ_ܬ݁ܘܢ ܐܠܐ ܬ݁ܩܱܘܘܢ ܒܻ݁ܝ
John 15:5 ܐܢܐ ܐ_ܢܐ ܓ݁ܦ݂ܬ݁ܐ ܘܱܐܢ_ܬ݁ܘܢ ܫܒ݂ܻܫܬ݁ܐ ܡܱܢ ܕܱ݁ܡܩܱܘܐ ܒܻ݁ܝ ܘܐܢܐ ܒ݁ܗ ܗܢܐ ܡܱܝܬ݁ܐ ܦܻ݁ܐܪܐ ܣܱܓܻ݁ܝܐܐ ܡܛܠ ܕܱ݁ܕ݂ܠܐ ܐܢܐ ܠܐ ܡܫܟ݁ܚܻܝܢ ܐܢ_ܬ݁ܘܢ ܠܡܥܒܱ݁ܕ݂ ܡܕ݁ܡ
John 15:6 ܐܠܐ ܕ݁ܝܢ ܐ_ܢܫ ܡܩܱܘܐ ܒܻ݁ܝ ܡܫܬ݁ܕ݂ܐ ܠܒ݂ܱܪ ܐܱܝܟ݂ ܫܒ݂ܻܫܬ݁ܐ ܕ݁ܝܒ݂ܫܐ ܘܠܩܛܻܝܢ ܪܡܝܢ ܠܗ ܒ݁ܢܘܪܐ ܕ݁ܬ݂ܻܐܩܱܕ݂
John 15:7 ܐܢ ܕ݁ܝܢ ܬ݁ܩܱܘܘܢ ܒܻ݁ܝ ܘܡܠܱܝ ܢܩܱܘܝܢ ܒ݁ܟ݂ܘܢ ܟ݁ܠ ܡܐ ܕ݁ܬ݂ܨܒ݁ܘܢ ܠܡܫܱܐܠ ܢܗܘܐ ܠܟ݂ܘܢ
John 15:8 ܒ݁ܗܕ݂ܐ ܡܫܬܱ݁ܒܱ݁ܚ ܐܱܒ݂ܐ ܕ݁ܦ݂ܻܐܪܐ ܣܱܓܻ݁ܝܐܐ ܬܱ݁ܝܬ݁ܘܢ ܘܬ݂ܗܘܘܢ ܬܱ݁ܠܡܻܝܕ݂ܱܝ
John 15:9 ܐܱܝܟܱ݁ܢܐ ܕܱ݁ܐܚܒ݂ܱܢܝ ܐܒ݂ܝ ܐܦ݂ ܐܢܐ ܐܱܚܒ݂ܬ݁ܟ݂ܘܢ ܩܱܘܱܘ ܒ݁ܪܚܡܱܬ݂ܝ ܕܻ݁ܝܠܝ
John 15:10 ܐܢ ܦ݁ܘܩܕ݁ܢܱܝ ܬ݁ܛܪܘܢ ܬ݁ܩܱܘܘܢ ܒ݁ܚܘܒ݁ܐ ܕܻ݁ܝܠܝ ܐܱܝܟܱ݁ܢܐ ܕ݁ܐܢܐ ܢܛܪܬ݂ ܦ݁ܘܩܕ݁ܢܱܘܗ_ܝ ܕ݁ܐܒ݂ܝ ܘܱܡܩܱܘܐ ܐ_ܢܐ ܒ݁ܚܘܒ݁ܗ
John 15:11 ܗܠܝܢ ܡܱܠܠܬ݂ ܥܱܡܟ݂ܘܢ ܕ݁ܚܱܕ݂ܘܱܬ݂ܝ ܬ݁ܗܘܐ ܒ݁ܟ݂ܘܢ ܘܬ݂ܫܬܱ݁ܡܠܐ ܚܱܕ݂ܘܱܬ݂ܟ݂ܘܢ
John 15:12 ܗܢܱܘ ܦ݁ܘܩܕ݁ܢܝ ܕ݁ܬ݂ܱܚܒ݂ܘܢ ܚܱܕ݂ ܠܚܱܕ݂ ܐܱܝܟܱ݁ܢܐ ܕ݁ܐܢܐ ܐܱܚܒ݂ܬ݁ܟ݂ܘܢ
John 15:13 ܚܘܒ݁ܐ ܕ݁ܪܱܒ݁ ܡܢ ܗܢܐ ܠܱܝܬ݁ ܕ݁ܐ_ܢܫ ܢܱܦ݂ܫܗ ܢܣܻܝܡ ܚܠܦ݂ ܪܚܡܱܘܗ_ܝ
John 15:14 ܐܱܢ_ܬ݁ܘܢ ܪܚܡܱܝ ܐܱܢ_ܬ݁ܘܢ ܐܢ ܬ݁ܥܒ݁ܕ݂ܘܢ ܟ݁ܠ ܕܱ݁ܡܦ݂ܱܩܕ݂ ܐ_ܢܐ ܠܟ݂ܘܢ
John 15:15 ܠܐ ܡܟܻ݁ܝܠ ܩܪܐ ܐ_ܢܐ ܠܟ݂ܘܢ ܥܱܒ݂ܕ݁ܐ ܡܛܠ ܕ݁ܥܱܒ݂ܕ݁ܐ ܠܐ ܝܕ݂ܱܥ ܡܢܐ ܥܒ݂ܕ݂ ܡܪܗ ܪܚܡܱܝ ܕ݁ܝܢ ܩܪܻܝܬ݂ܟ݂ܘܢ ܡܛܠ ܕ݁ܟ݂ܠ ܕ݁ܫܡܥܬ݂ ܡܢ ܐܒ݂ܝ ܐܱܘܕܱ݁ܥܬ݁ܟ݂ܘܢ
John 15:16 ܠܐ ܗ_ܘܐ ܐܱܢ_ܬ݁ܘܢ ܓ݁ܒ݂ܱܝܬ݁ܘܢܢܝ ܐܠܐ ܐܢܐ ܗܘ ܓ݁ܒ݂ܻܝܬ݂ܟ݂ܘܢ ܘܣܡܬ݁ܟ݂ܘܢ ܕ݁ܐܦ݂ ܐܱܢ_ܬ݁ܘܢ ܬܻ݁ܐܙܠ_ܘܢ ܬܱ݁ܝܬ݁ܘܢ ܦܻ݁ܐܪܐ ܘܦ݂ܻܐܪܱܝܟ݁ܘܢ ܢܩܱܘܘܢ ܕ݁ܟ݂ܠ ܕ݁ܬ݂ܫܐܠܘܢ ܠܐܒ݂ܝ ܒ݁ܫܡܝ ܢܬ݁ܠ ܠܟ݂ܘܢ
John 15:17 ܗܠܝܢ ܡܦ݂ܱܩܕ݂ ܐ_ܢܐ ܠܟ݂ܘܢ ܕ݁ܬ݂ܱܚܒ݂ܘܢ ܚܱܕ݂ ܠܚܱܕ݂
John 15:18 ܘܐܢ ܥܠܡܐ ܣܢܐ ܠܟ݂ܘܢ ܕܱ݁ܥܘ ܕܱ݁ܩܕ݂ܡܱܝܟ݁ܘܢ ܠܻܝ ܣܢܐ
John 15:19 ܘܐܠܘ ܡܢ ܥܠܡܐ ܗ_ܘܱܝܬ݁ܘܢ ܥܠܡܐ ܠܕ݂ܻܝܠܗ ܪܚܡ ܗ_ܘܐ ܐܠܐ ܠܐ ܗܘܱܝܬ݁ܘܢ ܡܢ ܥܠܡܐ ܐܢܐ ܓ݁ܝܪ ܓ݁ܒ݂ܻܝܬ݂ܟ݂ܘܢ ܡܢ ܥܠܡܐ ܡܛܠ ܗܢܐ ܣܢܐ ܠܟ݂ܘܢ ܥܠܡܐ
John 15:20 ܥ_ܗܱܕ݂ܘ ܡܠܬ݂ܐ ܕ݁ܐܢܐ ܐܡܪܬ݂ ܠܟ݂ܘܢ ܕ݁ܠܱܝܬ݁ ܥܱܒ݂ܕ݁ܐ ܕ݁ܪܱܒ݁ ܡܢ ܡܪܗ ܐܢ ܠܻܝ ܪܕ݂ܱܦ݂ܘ ܐܦ݂ ܠܟ݂ܘܢ ܢܪܕ݁ܦ݂ܘܢ ܘܐܢ ܡܠܱܬ݂ܝ ܢܛܱܪܘ ܐܦ݂ ܕܻ݁ܝܠܟ݂ܘܢ ܢܛܪܘܢ
John 15:21 ܐܠܐ ܗܠܝܢ ܟ݁ܠܗܝܢ ܢܥܒ݁ܕ݂ܘܢ ܒ݁ܟ݂ܘܢ ܡܛܠ ܫܡܝ ܕܻ݁ܝܠܝ ܕ݁ܠܐ ܝܕ݂ܥܻܝܢ ܠܡܱܢ ܕ݁ܫܱܕ݁ܪܱܢܝ
John 15:22 ܐܠܘ ܐܢܐ ܠܐ ܐܬ݂ܻܝܬ݂ ܡܱܠܠܬ݂ ܥܱܡܗܘܢ ܠܱܝܬ݁ ܗ_ܘܬ݂ ܠܗܘܢ ܚܛܻܝܬ݂ܐ ܗܫܐ ܕ݁ܝܢ ܠܱܝܬ݁ ܠܗܘܢ ܥܠܬ݂ܐ ܥܱܠ ܐܱܦܱ݁ܝ ܚܛܻܝܬ݂ܗܘܢ
John 15:23 ܡܱܢ ܕ݁ܠܻܝ ܣܢܐ ܘܐܦ݂ ܠܐܒ݂ܝ ܣܢܐ
John 15:24 ܘܐܠܘ ܥܒ݂ܕ݂ܐ ܠܐ ܥܒ݂ܕ݁ܬ݂ ܠܥܻܢܱܝܗܘܢ ܐܱܝܠܝܢ ܕ݁ܐ_ܢܫ ܐ_ܚܪܻܝܢ ܠܐ ܥܒ݂ܱܕ݂ ܠܱܝܬ݁ ܗ_ܘܐ ܠܗܘܢ ܚܛܻܝܬ݂ܐ ܗܫܐ ܕ݁ܝܢ ܘܱܚܙܱܘ ܘܱܣܢܱܘ ܐܦ݂ ܠܻܝ ܘܐܦ݂ ܠܐܒ݂ܝ
John 15:25 ܕ݁ܬ݂ܬ݂ܡܱܠܐ ܡܠܬ݂ܐ ܕܱ݁ܟ݂ܬ݂ܻܝܒ݂ܐ ܒ݁ܢܡܘܣܗܘܢ ܕܱ݁ܣܢܱܐܘܢܝ ܡܱܓ݁ܢ
John 15:26 ܡܐ ܕ݁ܝܢ ܕ݁ܐܬ݂ܐ ܦܱ݁ܪܱܩܠܻܛܐ ܗܱܘ ܕ݁ܐܢܐ ܡܫܱܕܱ݁ܪ ܐ_ܢܐ ܠܟ݂ܘܢ ܡܢ ܠܘܬ݂ ܐܒ݂ܝ ܪܘܚܐ ܕܱ݁ܫܪܪܐ ܗܱܘ ܕ݁ܡܢ ܠܘܬ݂ ܐܒ݂ܝ ܢܦ݂ܩ ܗܘ ܢܱܣܗܕ݂ ܥܠܱܝ
John 15:27 ܐܦ݂ ܐܱܢ_ܬ݁ܘܢ ܣܗܕܻ݁ܝܢ ܐܢ_ܬ݁ܘܢ ܕ݁ܡܢ ܫܘܪܝܐ ܥܱܡܝ ܐܱܢ_ܬ݁ܘܢ
John 16:1 ܗܠܝܢ ܡܱܠܠܬ݂ ܥܱܡܟ݂ܘܢ ܕ݁ܠܐ ܬ݁ܬ݂ܟܱ݁ܫܠܘܢ
John 16:2 ܢܱܦ݁ܩܘܢܟ݂ܘܢ ܓ݁ܝܪ ܡܢ ܟ݁ܢܘܫܬ݂ܗܘܢ ܘܬ݂ܻܐܬ݂ܐ ܫܥܬ݂ܐ ܕ݁ܟ݂ܠ ܕ݁ܢܩܛܘܠܟ݂ܘܢ ܢܱܣܒܱ݁ܪ ܕ݁ܩܘܪܒ݁ܢܐ ܡܩܱܪܒ݂ ܠܱܐܠܗܐ
John 16:3 ܘܗܠܝܢ ܢܥܒ݁ܕ݂ܘܢ ܡܛܠ ܕ݁ܠܐ ܝܻܕ݂ܱܥܘ ܘܠܐ ܠܐܒ݂ܝ ܘܠܐ ܠܻܝ
John 16:4 ܗܠܝܢ ܡܱܠܠܬ݂ ܥܱܡܟ݂ܘܢ ܕ݁ܡܐ ܕ݁ܐܬ݂ܐ ܥܕ݁ܢܗܝܢ ܬ݁ܥ_ܗܕ݁ܘܢ ܐܢܝܢ ܕ݁ܐܢܐ ܐܡܪܬ݂ ܠܟ݂ܘܢ ܗܠܝܢ ܕ݁ܝܢ ܡܢ ܩܕ݂ܻܝܡ ܠܐ ܐܡܪܬ݂ ܠܟ݂ܘܢ ܕ݁ܥܱܡܟ݂ܘܢ ܗ_ܘܻܝܬ݂
John 16:5 ܗܫܐ ܕ݁ܝܢ ܐܙܠ ܐ_ܢܐ ܠܘܬ݂ ܡܱܢ ܕ݁ܫܱܕ݁ܪܱܢܝ ܘܠܐ ܐ_ܢܫ ܡܢܟ݂ܘܢ ܡܫܱܐܠ ܠܻܝ ܠܱܐܝܟ݁ܐ ܐܙܠ ܐܱܢ_ܬ݁
John 16:6 ܐܡܪܬ݂ ܠܟ݂ܘܢ ܓ݁ܝܪ ܗܠܝܢ ܘܐܬ݂ܬ݂ ܟܱ݁ܪܝܘܬ݂ܐ ܘܱܡܠܬ݂ ܠܒܱ݁ܘܬ݂ܟ݂ܘܢ
John 16:7 ܐܠܐ ܐܢܐ ܫܪܪܐ ܐܡܱܪ ܐ_ܢܐ ܠܟ݂ܘܢ ܕ݁ܦ݂ܱܩܚ ܠܟ݂ܘܢ ܕ݁ܐܢܐ ܐܻܙܱܠ ܐܢ ܓ݁ܝܪ ܐܢܐ ܠܐ ܐܙܠ ܐ_ܢܐ ܦܱ݁ܪܱܩܠܻܛܐ ܠܐ ܐܬ݂ܐ ܠܘܬ݂ܟ݂ܘܢ ܐܢ ܕ݁ܝܢ ܐܻܙܱܠ ܐܫܱܕ݁ܪܻܝܘܗ_ܝ ܠܘܬ݂ܟ݂ܘܢ
John 16:8 ܘܡܐ ܕ݁ܐܬ݂ܐ ܗܘ ܢܱܟ݁ܣܻܝܘܗ_ܝ ܠܥܠܡܐ ܥܱܠ ܚܛܻܝܬ݂ܐ ܘܥܱܠ ܙܱܕܻ݁ܝܩܘܬ݂ܐ ܘܥܱܠ ܕܻ݁ܝܢܐ
John 16:9 ܥܱܠ ܚܛܻܝܬ݂ܐ ܕ݁ܠܐ ܡܗܱܝܡܢܻܝܢ ܒܻ݁ܝ
John 16:10 ܥܱܠ ܙܱܕܻ݁ܝܩܘܬ݂ܐ ܕ݁ܝܢ ܕܱ݁ܠܘܬ݂ ܐܒ݂ܝ ܐܙܠ ܐ_ܢܐ ܘܠܐ ܬ݁ܘܒ݂ ܚܙܝܢ ܐܢ_ܬ݁ܘܢ ܠܻܝ
John 16:11 ܥܱܠ ܕܻ݁ܝܢܐ ܕ݁ܝܢ ܕܱ݁ܐܪܟ݂ܘܢܐ ܕ݁ܥܠܡܐ ܗܢܐ ܕܻ݁ܝܢ ܗ_ܘ
John 16:12 ܬ݁ܘܒ݂ ܣܱܓܻ݁ܝ ܐܻܝܬ݂ ܠܻܝ ܠܡܻܐܡܱܪ ܠܟ݂ܘܢ ܐܠܐ ܠܐ ܡܫܟ݁ܚܻܝܢ ܐܢ_ܬ݁ܘܢ ܠܡܐܚܱܕ݂ ܗܫܐ
John 16:13 ܡܐ ܕ݁ܐܬ݂ܐ ܕ݁ܝܢ ܪܘܚܐ ܕܱ݁ܫܪܪܐ ܗܘ ܢܕ݂ܱܒܱ݁ܪܟ݂ܘܢ ܒ݁ܟ݂ܠܗ ܫܪܪܐ ܠܐ ܓ݁ܝܪ ܢܡܱܠܠ ܡܢ ܪܥܝܢ ܢܱܦ݂ܫܗ ܐܠܐ ܟ݁ܠ ܕ݁ܢܫܡܱܥ ܗܱܘ ܢܡܱܠܠ ܘܱܥܬ݂ܻܝܕ݂ܬ݂ܐ ܢܱܘܕܱ݁ܥܟ݂ܘܢ
John 16:14 ܘܗܘ ܢܫܱܒ݁ܚܱܢܝ ܡܛܠ ܕ݁ܡܢ ܕܻ݁ܝܠܝ ܢܣܱܒ݂ ܘܱܢܚܱܘܝܟ݂ܘܢ
John 16:15 ܟ݁ܠ ܡܕ݁ܡ ܕܻ݁ܐܝܬ݂ ܠܐܒ݂ܝ ܕܻ݁ܝܠܝ ܗ_ܘ ܡܛܠ ܗܢܐ ܐܡܪܬ݂ ܠܟ݂ܘܢ ܕ݁ܡܢ ܕܻ݁ܝܠܝ ܢܣܱܒ݂ ܘܱܢܚܱܘܝܟ݂ܘܢ
John 16:16 ܩܱܠܻܝܠ ܘܠܐ ܬ݁ܚܙܘܢܢܝ ܘܬ݂ܘܒ݂ ܩܱܠܻܝܠ ܘܬ݂ܚܙܘܢܢܝ ܕ݁ܐܙܠ ܐ_ܢܐ ܠܘܬ݂ ܐܱܒ݂ܐ
John 16:17 ܘܐܡܱܪܘ ܗ_ܘܱܘ ܬܱ݁ܠܡܻܝܕ݂ܱܘܗ_ܝ ܚܱܕ݂ ܠܚܱܕ݂ ܡܢܐ ܗ_ܝ ܗܕ݂ܐ ܕ݁ܐܡܱܪ ܠܱܢ ܕ݁ܩܱܠܻܝܠ ܘܠܐ ܬ݁ܚܙܘܢܢܝ ܘܬ݂ܘܒ݂ ܩܱܠܻܝܠ ܘܬ݂ܚܙܘܢܢܝ ܘܕ݂ܐܙܠ ܐ_ܢܐ ܠܘܬ݂ ܐܒ݂ܝ
John 16:18 ܘܐܡܪܻܝܢ ܗ_ܘܱܘ ܡܢܐ ܗ_ܝ ܗܕ݂ܐ ܩܱܠܻܝܠ ܕ݁ܐܡܱܪ ܠܐ ܝܕ݂ܥܻܝܢܱܢ ܡܢܐ ܡܡܱܠܠ
John 16:19 ܝܫܘܥ ܕ݁ܝܢ ܝܻܕ݂ܱܥ ܕ݁ܒ݂ܥܝܢ ܗ_ܘܱܘ ܠܱܡܫܱܐܠܘܬ݂ܗ ܘܐܡܱܪ ܠܗܘܢ ܥܱܠ ܗܕ݂ܐ ܒ݁ܥܝܢ ܐܢ_ܬ݁ܘܢ ܥܱܡ ܚܕ݂ܕ݂ܐ ܕ݁ܐܡܪܬ݂ ܠܟ݂ܘܢ ܕ݁ܩܱܠܻܝܠ ܘܠܐ ܬ݁ܚܙܘܢܢܝ ܘܬ݂ܘܒ݂ ܩܱܠܻܝܠ ܘܬ݂ܚܙܘܢܢܝ
John 16:20 ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܬ݂ܒ݂ܟ݁ܘܢ ܐܱܢ_ܬ݁ܘܢ ܘܬ݂ܐܠܘܢ ܘܥܠܡܐ ܢܚܕ݁ܐ ܘܱܠܟ݂ܘܢ ܬ݁ܟ݂ܪܐ ܐܠܐ ܟܱ݁ܪܝܘܬ݂ܟ݂ܘܢ ܠܚܱܕ݂ܘܬ݂ܐ ܬ݁ܗܘܐ
John 16:21 ܐܱܢ_ܬ݁ܬ݂ܐ ܡܐ ܕ݁ܝܠܕ݁ܐ ܟ݁ܪܝܐ ܠܗ ܕܱ݁ܡܛܐ ܝܱܘܡܐ ܕ݁ܡܱܘܠܕ݂ܗ ܡܐ ܕ݁ܝܠܕܱ݁ܬ݂ ܕ݁ܝܢ ܒ݁ܪܐ ܠܐ ܥ_ܗܕ݁ܐ ܐܘܠܨܢܗ ܡܛܠ ܚܱܕ݂ܘܬ݂ܐ ܕ݁ܐܬ݂ܻܝܠܕ݂ ܒܱ݁ܪܢܫܐ ܒ݁ܥܠܡܐ
John 16:22 ܐܦ݂ ܐܱܢ_ܬ݁ܘܢ ܗܫܐ ܟܱ݁ܪܝܐ ܠܟ݂ܘܢ ܬ݁ܘܒ݂ ܕ݁ܝܢ ܐܚܙܝܟ݂ܘܢ ܘܢܚܕ݁ܐ ܠܒ݁ܟ݂ܘܢ ܘܚܱܕ݂ܘܱܬ݂ܟ݂ܘܢ ܠܐ ܐ_ܢܫ ܢܣܒ݂ ܡܢܟ݂ܘܢ
John 16:23 ܘܱܒ݂ܗܱܘ ܝܱܘܡܐ ܠܻܝ ܠܐ ܬ݁ܫܐܠܘܢ ܡܕ݁ܡ ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ܘܢ ܕ݁ܟ݂ܠ ܡܕ݁ܡ ܕ݁ܬ݂ܫܐܠܘܢ ܠܐܒ݂ܝ ܒ݁ܫܡܝ ܢܬ݁ܠ ܠܟ݂ܘܢ
John 16:24 ܥܕ݂ܱܡܐ ܠܗܫܐ ܠܐ ܫܐܠܬ݁ܘܢ ܡܕ݁ܡ ܒ݁ܫܡܝ ܫܱܐܠܘ ܘܬ݂ܣܒ݂ܘܢ ܕ݁ܬ݂ܗܘܐ ܚܱܕ݂ܘܱܬ݂ܟ݂ܘܢ ܡܫܱܡܠܝܐ
John 16:25 ܗܠܝܢ ܒ݁ܦ݂ܠܐܬ݂ܐ ܡܱܠܠܬ݂ ܥܱܡܟ݂ܘܢ ܐܬ݂ܝܐ ܕ݁ܝܢ ܫܥܬ݂ܐ ܐܡܱܬ݂ܝ ܕ݁ܠܐ ܐܡܱܠܠ ܥܱܡܟ݂ܘܢ ܒ݁ܦ݂ܠܐܬ݂ܐ ܐܠܐ ܥܻܝܢ ܒܱ݁ܓ݂ܠܐ ܐܒ݂ܱܕ݁ܩ ܠܟ݂ܘܢ ܥܱܠ ܐܱܒ݂ܐ
John 16:26 ܒ݁ܗܱܘ ܝܱܘܡܐ ܕ݁ܬ݂ܫܐܠܘܢ ܒ݁ܫܡܝ ܘܠܐ ܐܡܱܪ ܐ_ܢܐ ܠܟ݂ܘܢ ܕ݁ܐܢܐ ܐܒ݂ܥܐ ܡܢ ܐܱܒ݂ܐ ܥܠܱܝܟ݁ܘܢ
John 16:27 ܗܘ ܓ݁ܝܪ ܐܱܒ݂ܐ ܪܚܡ ܠܟ݂ܘܢ ܕܱ݁ܐܢ_ܬ݁ܘܢ ܪܚܡܬ݁ܘܢܢܝ ܘܗܱܝܡܢܬ݁ܘܢ ܕ݁ܐܢܐ ܡܢ ܠܘܬ݂ ܐܱܠܗܐ ܢܦ݂ܩܬ݂
John 16:28 ܢܦ݂ܩܬ݂ ܡܢ ܠܘܬ݂ ܐܱܒ݂ܐ ܘܐܬ݂ܻܝܬ݂ ܠܥܠܡܐ ܘܬ݂ܘܒ݂ ܫܒ݂ܩ ܐ_ܢܐ ܠܥܠܡܐ ܘܐܙܠ ܐ_ܢܐ ܠܻܝ ܠܘܬ݂ ܐܱܒ݂ܐ
John 16:29 ܐܡܪܻܝܢ ܠܗ ܬܱ݁ܠܡܻܝܕ݂ܱܘܗ_ܝ ܗܐ ܗܫܐ ܓܱ݁ܠܝܐܝܻܬ݂ ܡܡܱܠܠ ܐܱܢ_ܬ݁ ܘܦ݂ܠܐܬ݂ܐ ܘܠܐ ܚܕ݂ܐ ܐܡܱܪ ܐܱܢ_ܬ݁
John 16:30 ܗܫܐ ܝܕ݂ܥܻܝܢ ܚ_ܢܱܢ ܕ݁ܟ݂ܠ ܡܕ݁ܡ ܝܕ݂ܱܥ ܐܱܢ_ܬ݁ ܘܠܐ ܣܢܻܝܩ ܐܱܢ_ܬ݁ ܕ݁ܐ_ܢܫ ܢܫܱܐܠܟ݂ ܒ݁ܗܕ݂ܐ ܡܗܱܝܡܢܻܝܢ ܚ_ܢܱܢ ܕ݁ܡܢ ܐܱܠܗܐ ܢܦ݂ܱܩܬ݁
John 16:31 ܐܡܱܪ ܠܗܘܢ ܝܫܘܥ ܗܱܝܡܢܘ
John 16:32 ܕ݁ܗܐ ܐܬ݂ܝܐ ܫܥܬ݂ܐ ܘܗܫܐ ܐܬ݂ܬ݂ ܕ݁ܬ݂ܬ݂ܒܱ݁ܕ݁ܪܘܢ ܐ_ܢܫ ܠܱܐܬ݂ܪܗ ܘܬ݂ܫܒ݁ܩܘܢܢܝ ܒܱ݁ܠܚܘܕ݂ܱܝ ܘܠܐ ܗܘܻܝܬ݂ ܒܱ݁ܠܚܘܕ݂ܱܝ ܕܱ݁ܐܒ݂ܐ ܥܱܡܝ ܗ_ܘ
John 16:33 ܗܠܝܢ ܐܡܪܬ݂ ܠܟ݂ܘܢ ܕ݁ܒ݂ܻܝ ܢܗܘܐ ܠܟ݂ܘܢ ܫܠܡܐ ܒ݁ܥܠܡܐ ܗܘܐ ܠܟ݂ܘܢ ܐܘܠܨܢܐ ܐܠܐ ܐܬ݂ܠܱܒ݁_ܒ݂ܘ ܐܢܐ ܙܟ݂ܻܝܬ݂ܗ ܠܥܠܡܐ
John 17:1 ܗܠܝܢ ܡܱܠܠ ܝܫܘܥ ܘܱܐܪܻܝܡ ܥܱܝܢܱܘܗ_ܝ ܠܱܫܡܱܝܐ ܘܐܡܱܪ ܐܒ݂ܝ ܐܬ݂ܬ݂ ܫܥܬ݂ܐ ܫܱܒܱ݁ܚ ܒ݁ܪܟ݂ ܕܱ݁ܒ݂ܪܟ݂ ܢܫܱܒ݁ܚܟ݂
John 17:2 ܐܱܝܟܱ݁ܢܐ ܕ݁ܝܱܗ_ܒ݂ܬ݁ ܠܗ ܫܘܠܛܢܐ ܥܱܠ ܟ݁ܠ ܒ݁ܣܱܪ ܕ݁ܟ݂ܠ ܡܐ ܕ݁ܝܱܗ_ܒ݂ܬ݁ ܠܗ ܢܬ݁ܠ ܠܗ ܚܱܝܐ ܕܱ݁ܠܥܠܱܡ
John 17:3 ܗܠܝܢ ܐܢܘܢ ܕ݁ܝܢ ܚܱܝܐ ܕܱ݁ܠܥܠܱܡ ܕ݁ܢܕ݁ܥܘܢܟ݂ ܕܱ݁ܐܢ_ܬ݁ ܐܱܢ_ܬ݁ ܐܱܠܗܐ ܕܱ݁ܫܪܪܐ ܒܱ݁ܠܚܘܕ݂ܱܝܟ݁ ܘܡܱܢ ܕ݁ܫܱܕܱ݁ܪܬ݁ ܝܫܘܥ ܡܫܻܝܚܐ
John 17:4 ܐܢܐ ܫܱܒܱ݁ܚܬ݁ܟ݂ ܒܱ݁ܐܪܥܐ ܥܒ݂ܕ݂ܐ ܗܱܘ ܕ݁ܝܱܗ_ܒ݂ܬ݁ ܠܻܝ ܕ݁ܐܥܒ݁ܕ݂ ܫܱܠܡܬ݁ܗ
John 17:5 ܘܗܫܐ ܫܱܒܱ݁ܚܱܝܢܝ ܐܱܢ_ܬ݁ ܐܒ݂ܝ ܠܘܬ݂ܟ݂ ܒ݁ܗܱܘ ܫܘܒ݂ܚܐ ܕܻ݁ܐܝܬ݂ ܗ_ܘܐ ܠܻܝ ܠܘܬ݂ܟ݂ ܡܢ ܩܕ݂ܡ ܕ݁ܢܗܘܐ ܥܠܡܐ
John 17:6 ܐܱܘܕ݁ܥܬ݂ ܫܡܟ݂ ܠܱܒ݂ܢܱܝ ܐ_ܢܫܐ ܗܢܘܢ ܕ݁ܝܱܗ_ܒ݂ܬ݁ ܠܻܝ ܡܢ ܥܠܡܐ ܕܻ݁ܝܠܟ݂ ܗ_ܘܱܘ ܘܠܻܝ ܝܱܗ_ܒ݂ܬ݁ ܐܢܘܢ ܘܱܢܛܱܪܘ ܡܠܬ݂ܟ݂
John 17:7 ܗܫܐ ܝܕ݂ܥܬ݂ ܕ݁ܟ݂ܠ ܡܐ ܕ݁ܝܱܗ_ܒ݂ܬ݁ ܠܻܝ ܡܢ ܠܘܬ݂ܟ݂ ܗ_ܘ
John 17:8 ܕ݁ܡܠܐ ܕ݁ܝܱܗ_ܒ݂ܬ݁ ܠܻܝ ܝܗܒ݁ܬ݂ ܠܗܘܢ ܘܗܢܘܢ ܩܱܒ݁ܠܘ ܘܻܝܕ݂ܱܥܘ ܫܱܪܻܝܪܐܝܻܬ݂ ܕ݁ܡܢ ܠܘܬ݂ܟ݂ ܢܦ݂ܩܬ݂ ܘܗܱܝܡܢܘ ܕܱ݁ܐܢ_ܬ݁ ܫܱܕܱ݁ܪܬ݁ܢܝ
John 17:9 ܘܐܢܐ ܥܠܱܝܗܘܢ ܒ݁ܥܐ ܐ_ܢܐ ܠܐ ܗ_ܘܐ ܥܱܠ ܥܠܡܐ ܒ݁ܥܐ ܐ_ܢܐ ܐܠܐ ܥܱܠ ܗܢܘܢ ܕ݁ܝܱܗ_ܒ݂ܬ݁ ܠܻܝ ܕ݁ܕ݂ܻܝܠܟ݂ ܐܢܘܢ
John 17:10 ܘܟ݂ܠ ܡܕ݁ܡ ܕ݁ܕ݂ܻܝܠܝ ܗ_ܘ ܕܻ݁ܝܠܟ݂ ܗ_ܘ ܘܕ݂ܻܝܠܟ݂ ܕܻ݁ܝܠܝ ܗ_ܘ ܘܱܡܫܱܒܱ݁ܚ ܐ_ܢܐ ܒ݁ܗܘܢ
John 17:11 ܡܟܻ݁ܝܠ ܠܐ ܗܘܻܝܬ݂ ܒ݁ܥܠܡܐ ܘܗܠܝܢ ܒ݁ܥܠܡܐ ܐܢܘܢ ܘܐܢܐ ܠܘܬ݂ܟ݂ ܐܬ݂ܐ ܐ_ܢܐ ܐܱܒ݂ܐ ܩܱܕܻ݁ܝܫܐ ܛܱܪ ܐܢܘܢ ܒܱ݁ܫܡܟ݂ ܗܱܘ ܕ݁ܝܱܗ_ܒ݂ܬ݁ ܠܻܝ ܕ݁ܢܗܘܘܢ ܚܱܕ݂ ܐܱܝܟܱ݁ܢܐ ܕܱ݁ܚܢܱܢ
John 17:12 ܟܱ݁ܕ݂ ܥܱܡܗܘܢ ܗܘܻܝܬ݂ ܒ݁ܥܠܡܐ ܐܢܐ ܢܛܱܪ ܗ_ܘܻܝܬ݂ ܠܗܘܢ ܒܱ݁ܫܡܟ݂ ܠܱܐܝܠܝܢ ܕ݁ܝܱܗ_ܒ݂ܬ݁ ܠܻܝ ܢܛܪܬ݂ ܘܐ_ܢܫ ܡܢܗܘܢ ܠܐ ܐܒ݂ܱܕ݂ ܐܠܐ ܒ݁ܪܗ ܕܱ݁ܐܒ݂ܕ݁ܢܐ ܕ݁ܢܬ݂ܡܱܠܐ ܟ݁ܬ݂ܒ݂ܐ
John 17:13 ܗܫܐ ܕ݁ܝܢ ܠܘܬ݂ܟ݂ ܐܬ݂ܐ ܐ_ܢܐ ܘܗܠܝܢ ܡܡܱܠܠ ܐ_ܢܐ ܒ݁ܥܠܡܐ ܕ݁ܬ݂ܗܘܐ ܚܱܕ݂ܘܱܬ݂ܝ ܡܫܱܡܠܝܐ ܒ݁ܗܘܢ
John 17:14 ܐܢܐ ܝܗܒ݁ܬ݂ ܠܗܘܢ ܡܠܬ݂ܟ݂ ܘܥܠܡܐ ܣܢܐ ܐܢܘܢ ܕ݁ܠܐ ܗ_ܘܱܘ ܡܢ ܥܠܡܐ ܐܱܝܟܱ݁ܢܐ ܕ݁ܐܢܐ ܠܐ ܗ_ܘܻܝܬ݂ ܡܢ ܥܠܡܐ
John 17:15 ܠܐ ܗ_ܘܐ ܕ݁ܬ݂ܫܩܘܠ ܐܢܘܢ ܡܢ ܥܠܡܐ ܒ݁ܥܐ ܐ_ܢܐ ܐܠܐ ܕ݁ܬ݂ܛܱܪ ܐܢܘܢ ܡܢ ܒܻ݁ܝܫܐ
John 17:16 ܠܐ ܗ_ܘܱܘ ܓ݁ܝܪ ܡܢ ܥܠܡܐ ܐܱܝܟܱ݁ܢܐ ܕ݁ܐܢܐ ܠܐ ܗ_ܘܻܝܬ݂ ܡܢ ܥܠܡܐ
John 17:17 ܐܱܒ݂ܐ ܩܱܕ݁ܫ ܐܢܘܢ ܒܱ݁ܫܪܪܟ݂ ܕ݁ܡܠܬ݂ܟ݂ ܕܻ݁ܝܠܟ݂ ܫܪܪܐ ܗ_ܝ
John 17:18 ܐܱܝܟܱ݁ܢܐ ܕ݁ܠܻܝ ܫܱܕܱ݁ܪܬ݁ ܠܥܠܡܐ ܐܦ݂ ܐܢܐ ܫܱܕ݁ܪܬ݂ ܐܢܘܢ ܠܥܠܡܐ
John 17:19 ܘܥܱܠ ܐܱܦܱ݁ܝܗܘܢ ܐܢܐ ܡܩܱܕ݁ܫ ܐ_ܢܐ ܢܱܦ݂ܫܝ ܕ݁ܢܗܘܘܢ ܐܦ݂ ܗܢܘܢ ܡܩܱܕ݁ܫܻܝܢ ܒܱ݁ܫܪܪܐ
John 17:20 ܘܠܐ ܗ_ܘܐ ܥܱܠ ܐܱܦܱ݁ܝ ܗܠܝܢ ܒ݁ܥܐ ܐ_ܢܐ ܒܱ݁ܠܚܘܕ݂ ܐܠܐ ܐܦ݂ ܥܱܠ ܐܱܦܱ݁ܝ ܐܱܝܠܝܢ ܕܱ݁ܡܗܱܝܡܢܻܝܢ ܒܻ݁ܝ ܒ݁ܡܠܱܬ݂ܗܘܢ
John 17:21 ܕ݁ܟ݂ܠܗܘܢ ܢܗܘܘܢ ܚܱܕ݂ ܐܱܝܟܱ݁ܢܐ ܕܱ݁ܐܢ_ܬ݁ ܐܒ݂ܝ ܒܻ݁ܝ ܘܐܢܐ ܒ݁ܟ݂ ܕ݁ܐܦ݂ ܗܢܘܢ ܒܱ݁ܢ ܚܱܕ݂ ܢܗܘܘܢ ܕܱ݁ܢܗܱܝܡܢ ܥܠܡܐ ܕܱ݁ܐܢ_ܬ݁ ܫܱܕܱ݁ܪܬ݁ܢܝ
John 17:22 ܘܐܢܐ ܫܘܒ݂ܚܐ ܕ݁ܝܱܗ_ܒ݂ܬ݁ ܠܻܝ ܝܗܒ݁ܬ݂ ܠܗܘܢ ܕ݁ܢܗܘܘܢ ܚܱܕ݂ ܐܱܝܟܱ݁ܢܐ ܕܱ݁ܚܢܱܢ ܚܱܕ݂ ܚܢܱܢ
John 17:23 ܐܢܐ ܒ݁ܗܘܢ ܘܱܐܢ_ܬ݁ ܒܻ݁ܝ ܕ݁ܢܗܘܘܢ ܓ݁ܡܻܝܪܻܝܢ ܠܚܱܕ݂ ܘܱܕ݂ܢܕܱ݁ܥ ܥܠܡܐ ܕܱ݁ܐܢ_ܬ݁ ܫܱܕܱ݁ܪܬ݁ܢܝ ܘܕ݂ܱܐܚܒ݂ܬ݂ ܐܢܘܢ ܐܱܝܟܱ݁ܢܐ ܕ݁ܐܦ݂ ܠܻܝ ܐܱܚܒ݂ܬ݁
John 17:24 ܐܱܒ݂ܐ ܗܢܘܢ ܕ݁ܝܱܗ_ܒ݂ܬ݁ ܠܻܝ ܨܒ݂ܐ ܐ_ܢܐ ܕܱ݁ܐܬ݂ܱܪ ܕ݁ܐܢܐ ܐܦ݂ ܗܢܘܢ ܢܗܘܘܢ ܥܱܡܝ ܕ݁ܢܗܘܘܢ ܚܙܝܢ ܫܘܒ݂ܚܐ ܕܻ݁ܝܠܝ ܗܱܘ ܕ݁ܝܱܗ_ܒ݂ܬ݁ ܠܻܝ ܕܱ݁ܐܚܒ݂ܬ݁ܢܝ ܡܢ ܩܕ݂ܡ ܬܱ݁ܪܡܝܬ݂ܗ ܕ݁ܥܠܡܐ
John 17:25 ܐܒ݂ܝ ܟܻ݁ܐܢܐ ܘܥܠܡܐ ܠܐ ܝܱܕ݂ܥܟ݂ ܐܢܐ ܕ݁ܝܢ ܝܻܕ݂ܱܥܬ݁ܟ݂ ܘܗܢܘܢ ܝܻܕ݂ܱܥܘ ܕܱ݁ܐܢ_ܬ݁ ܫܱܕܱ݁ܪܬ݁ܢܝ
John 17:26 ܘܱܐܘܕ݁ܥܬ݂ ܐܢܘܢ ܫܡܟ݂ ܘܡܱܘܕܱ݁ܥ ܐ_ܢܐ ܕ݁ܚܘܒ݁ܐ ܗܱܘ ܕܱ݁ܐܚܒ݂ܬ݁ܢܝ ܢܗܘܐ ܒ݁ܗܘܢ ܘܐܢܐ ܐܗܘܐ ܒ݁ܗܘܢ
John 18:1 ܗܠܝܢ ܐܡܱܪ ܝܫܘܥ ܘܱܢܦ݂ܱܩ ܥܱܡ ܬܱ݁ܠܡܻܝܕ݂ܱܘܗ_ܝ ܠܥܒ݂ܪܐ ܕܱ݁ܪܓ݂ܠܬ݁ܐ ܕ݁ܩܕ݂ܪܘܢ ܐܱܬ݂ܱܪ ܕܻ݁ܐܝܬ݂ ܗ_ܘܬ݂ ܓܱ݁ܢܬ݂ܐ ܐܱܝܟ݁ܐ ܕ݁ܥܱܠ ܗܘ ܘܬ݂ܱܠܡܻܝܕ݂ܱܘܗ_ܝ
John 18:2 ܝܕ݂ܱܥ ܗ_ܘܐ ܕ݁ܝܢ ܐܦ݂ ܝܻܗܘܕ݂ܐ ܡܱܫܠܡܢܐ ܠܕ݂ܘܟ݁ܬ݂ܐ ܗܝ ܡܛܠ ܕ݁ܣܱܓܻ݁ܝ ܙܱܒ݂ܢܐ ܟ݁ܢܫ ܗ_ܘܐ ܬܱ݁ܡܢ ܝܫܘܥ ܥܱܡ ܬܱ݁ܠܡܻܝܕ݂ܱܘܗ_ܝ
John 18:3 ܗܘ ܗܟ݂ܻܝܠ ܝܻܗܘܕ݂ܐ ܕ݁ܒ݂ܱܪ ܐܣܦܻ݁ܝܪ ܘܡܢ ܠܘܬ݂ ܪܱܒܱ݁ܝ ܟ݁ܗܢܐ ܘܱܦ݂ܪܻܝܫܐ ܕ݁ܒ݂ܱܪ ܕܱ݁ܚܫܐ ܘܐܬ݂ܐ ܠܬ݂ܱܡܢ ܥܱܡ ܢܱܦ݂ܛܻܪܐ ܘܠܱܡܦܻ݁ܝܕ݂ܐ ܘܙܱܝܢܐ
John 18:4 ܝܫܘܥ ܕ݁ܝܢ ܕ݁ܝܕ݂ܱܥ ܗ_ܘܐ ܟ݁ܠ ܡܕ݁ܡ ܕ݁ܐܬ݂ܐ ܥܠܱܘܗ_ܝ ܢܦ݂ܱܩ ܘܐܡܱܪ ܠܗܘܢ ܠܡܱܢ ܒ݁ܥܝܢ ܐܢ_ܬ݁ܘܢ
John 18:5 ܐܡܪܻܝܢ ܠܗ ܠܝܫܘܥ ܢܨܪܝܐ ܐܡܱܪ ܠܗܘܢ ܝܫܘܥ ܐܢܐ ܐ_ܢܐ ܩܐܡ ܗ_ܘܐ ܕ݁ܝܢ ܐܦ݂ ܝܻܗܘܕ݂ܐ ܡܱܫܠܡܢܐ ܥܱܡܗܘܢ
John 18:6 ܘܟ݂ܱܕ݂ ܐܡܱܪ ܠܗܘܢ ܝܫܘܥ ܕ݁ܐܢܐ ܐ_ܢܐ ܐܙܱܠܘ ܠܒ݂ܣܬܱ݁ܪܗܘܢ ܘܱܢܦ݂ܱܠܘ ܥܱܠ ܐܱܪܥܐ
John 18:7 ܬ݁ܘܒ݂ ܫܱܐܠ ܐܢܘܢ ܝܫܘܥ ܠܡܱܢ ܒ݁ܥܝܢ ܐܢ_ܬ݁ܘܢ ܗܢܘܢ ܕ݁ܝܢ ܐܡܱܪܘ ܠܝܫܘܥ ܢܨܪܝܐ
John 18:8 ܐܡܱܪ ܠܗܘܢ ܝܫܘܥ ܐܡܪܬ݂ ܠܟ݂ܘܢ ܕ݁ܐܢܐ ܐ_ܢܐ ܘܐܢ ܠܻܝ ܒ݁ܥܝܢ ܐܢ_ܬ݁ܘܢ ܫܒ݂ܘܩܘ ܠܗܠܝܢ ܐܙܻܠ_ܝܢ
John 18:9 ܕ݁ܬ݂ܫܠܱܡ ܡܠܬ݂ܐ ܕ݁ܐܡܱܪ ܕܱ݁ܐܝܠܝܢ ܕ݁ܝܱܗ_ܒ݂ܬ݁ ܠܻܝ ܠܐ ܐܱܘܒ݁ܕ݂ܬ݂ ܡܢܗܘܢ ܐܦ݂ܠܐ ܚܱܕ݂
John 18:10 ܫܡܥܘܢ ܕ݁ܝܢ ܟܻ݁ܐܦ݂ܐ ܐܻܝܬ݂ ܗ_ܘܐ ܥܠܱܘܗ_ܝ ܣܱܦ݂ܣܻܪܐ ܘܫܱܡܛܗ ܘܱܡܚܝܗ_ܝ ܠܥܱܒ݂ܕ݁ܗ ܕ݁ܪܱܒ݁ ܟ݁ܗܢܐ ܘܫܱܩܠܗ ܐܕ݂ܢܗ ܕ݁ܝܱܡܻܝܢܐ ܫܡܗ ܕ݁ܝܢ ܕ݁ܥܱܒ݂ܕ݁ܐ ܡܠܟ݂
John 18:11 ܘܐܡܱܪ ܝܫܘܥ ܠܟ݂ܻܐܦ݂ܐ ܣܻܝܡ ܣܱܦ݂ܣܻܪܐ ܒ݁ܚܠܬ݂ܗ ܟ݁ܣܐ ܕ݁ܝܱܗ_ܒ݂ ܠܻܝ ܐܒ݂ܝ ܠܐ ܐܫܬ݁ܝܘܗ_ܝ
John 18:12 ܗܝܕ݁ܝܢ ܐܣܦܻ݁ܝܪ ܘܟܻ݁ܠܻܝܱܪܟ݂ܐ ܘܕ݂ܱܚܫܐ ܕܻ݁ܝܗܘܕ݂ܝܐ ܐܱܚܕ݁ܘܗ_ܝ ܠܝܫܘܥ ܘܱܐܣܪܘܗ_ܝ
John 18:13 ܘܱܐܝܬ݁ܝܘܗ_ܝ ܠܘܬ݂ ܚܱܢܢ ܠܘܩܕ݂ܱܡ ܡܛܠ ܕܱ݁ܚܡܘܗ_ܝ ܗ_ܘܐ ܕ݁ܩܱܝܦ݂ܐ ܗܱܘ ܕܻ݁ܐܝܬ݂ܱܘܗ_ܝ ܗ_ܘܐ ܪܱܒ݁ ܟ݁ܗܢܐ ܕ݁ܫܱܢ_ܬ݁ܐ ܗܝ
John 18:14 ܐܻܝܬ݂ܱܘܗ_ܝ ܗ_ܘܐ ܕ݁ܝܢ ܩܱܝܦ݂ܐ ܗܱܘ ܕܱ݁ܡܠܱܟ݂ ܠܻܝܗܘܕ݂ܝܐ ܕ݁ܦ݂ܱܩܚ ܕ݁ܚܱܕ݂ ܓܱ݁ܒ݂ܪܐ ܢܡܘܬ݂ ܚܠܦ݂ ܥܱܡܐ
John 18:15 ܫܡܥܘܢ ܕ݁ܝܢ ܟܻ݁ܐܦ݂ܐ ܘܚܱܕ݂ ܡܢ ܬܱ݁ܠܡܻܝܕ݂ܐ ܐ_ܚܪܢܐ ܐܬ݂ܝܢ ܗ_ܘܱܘ ܒ݁ܬ݂ܪܗ ܕ݁ܝܫܘܥ ܠܗܱܘ ܕ݁ܝܢ ܬܱ݁ܠܡܻܝܕ݂ܐ ܝܕ݂ܱܥ ܗ_ܘܐ ܠܗ ܪܱܒ݁ ܟ݁ܗܢܐ ܘܥܱܠ ܥܱܡ ܝܫܘܥ ܠܕ݂ܪܬ݁ܐ
John 18:16 ܫܡܥܘܢ ܕ݁ܝܢ ܩܐܡ ܗ_ܘܐ ܠܒ݂ܱܪ ܠܘܬ݂ ܬܱ݁ܪܥܐ ܘܱܢܦ݂ܱܩ ܗܱܘ ܬܱ݁ܠܡܻܝܕ݂ܐ ܐ_ܚܪܻܢܐ ܕ݁ܝܕ݂ܱܥ ܗ_ܘܐ ܠܗ ܪܱܒ݁ ܟ݁ܗܢܐ ܘܐܡܱܪ ܠܢܛܪܱܬ݂ ܬܱ݁ܪܥܐ ܘܱܐܥܠܗ ܠܫܡܥܘܢ
John 18:17 ܐܡܪܱܬ݂ ܕ݁ܝܢ ܥܠܱܝܡܬ݂ܐ ܢܛܪܱܬ݂ ܬܱ݁ܪܥܐ ܠܫܡܥܘܢ ܠܡܐ ܐܦ݂ ܐܱܢ_ܬ݁ ܡܢ ܬܱ݁ܠܡܻܝܕ݂ܱܘܗ_ܝ ܐܱܢ_ܬ݁ ܕ݁ܗܢܐ ܓܱ݁ܒ݂ܪܐ ܐܡܱܪ ܠܗ ܠܐ
John 18:18 ܘܩܝܡܻܝܢ ܗ_ܘܱܘ ܥܱܒ݂ܕ݁ܐ ܘܕ݂ܱܚܫܐ ܘܣܝܡܻܝܢ ܗ_ܘܱܘ ܢܘܪܐ ܕ݁ܢܫܚܢܘܢ ܡܛܠ ܕ݁ܩܱܪܻܝܫ ܗ_ܘܐ ܩܐܡ ܗ_ܘܐ ܕ݁ܝܢ ܐܦ݂ ܫܡܥܘܢ ܥܱܡܗܘܢ ܘܫܚܢ
John 18:19 ܪܱܒ݁ ܟ݁ܗܢܐ ܕ݁ܝܢ ܫܱܐܠܗ ܠܝܫܘܥ ܥܱܠ ܬܱ݁ܠܡܻܝܕ݂ܱܘܗ_ܝ ܘܥܱܠ ܝܘܠܦ݁ܢܗ
John 18:20 ܘܐܡܱܪ ܠܗ ܝܫܘܥ ܐܢܐ ܥܻܝܢ ܒܱ݁ܓ݂ܠܐ ܡܱܠܠܬ݂ ܥܱܡ ܥܱܡܐ ܘܱܒ݂ܟ݂ܠܙܒ݂ܱܢ ܐܱܠܦ݂ܬ݂ ܒܱ݁ܟ݂ܢܘܫܬ݁ܐ ܘܱܒ݂ܗܱܝܟ݁ܠܐ ܐܱܝܟ݁ܐ ܕ݁ܟ݂ܠܗܘܢ ܝܻܗܘܕ݂ܝܐ ܡܬ݂ܟܱ݁ܢܫܻܝܢ ܘܡܕ݁ܡ ܒ݁ܛܘܫܝܐ ܠܐ ܡܱܠܠܬ݂
John 18:21 ܡܢܐ ܡܫܱܐܠ ܐܱܢ_ܬ݁ ܠܻܝ ܫܱܐܠ ܠܗܢܘܢ ܕܱ݁ܫܡܱܥܘ ܡܢܐ ܡܱܠܠܬ݂ ܥܱܡܗܘܢ ܗܐ ܗܢܘܢ ܝܕ݂ܥܻܝܢ ܟ݁ܠ ܡܕ݁ܡ ܕ݁ܐܡܪܬ݂
John 18:22 ܘܟ݂ܱܕ݂ ܗܠܝܢ ܐܡܱܪ ܚܱܕ݂ ܡܢ ܕܱ݁ܚܫܐ ܕ݁ܩܐܡ ܗ_ܘܐ ܡܚܝܗ_ܝ ܥܱܠ ܦܱ݁ܟ݁ܗ ܠܝܫܘܥ ܘܐܡܱܪ ܠܗ ܗܟ݂ܱܢܐ ܝܗܒ݂ ܐܱܢ_ܬ݁ ܦ݁ܬ݂ܓ݂ܡܐ ܠܪܱܒ݁ ܟ݁ܗܢܐ
John 18:23 ܥܢܐ ܝܫܘܥ ܘܐܡܱܪ ܠܗ ܐܢ ܒܻ݁ܝܫܐܝܻܬ݂ ܡܱܠܠܬ݂ ܐܱܣܗܕ݂ ܥܱܠ ܒܻ݁ܝܫܬ݁ܐ ܘܐܢ ܕ݁ܝܢ ܫܱܦܻ݁ܝܪ ܠܡܢܐ ܡܚܱܝܬ݁ܢܝ
John 18:24 ܚܱܢܢ ܕ݁ܝܢ ܫܱܕܱ݁ܪ ܠܝܫܘܥ ܟܱ݁ܕ݂ ܐܱܣܻܝܪ ܠܘܬ݂ ܩܱܝܦ݂ܐ ܪܱܒ݁ ܟ݁ܗܢܐ
John 18:25 ܘܫܡܥܘܢ ܟܻ݁ܐܦ݂ܐ ܩܐܡ ܗ_ܘܐ ܘܫܚܢ ܘܐܡܪܻܝܢ ܠܗ ܠܡܐ ܐܦ݂ ܐܱܢ_ܬ݁ ܚܱܕ݂ ܡܢ ܬܱ݁ܠܡܻܝܕ݂ܱܘܗ_ܝ ܐܱܢ_ܬ݁ ܘܗܘ ܟ݁ܦ݂ܱܪ ܘܐܡܱܪ ܠܐ ܗ_ܘܻܝܬ݂
John 18:26 ܐܡܱܪ ܠܗ ܚܱܕ݂ ܡܢ ܥܱܒ݂ܕ݁ܐ ܕ݁ܪܱܒ݁ ܟ݁ܗܢܐ ܐ_ܚܝܢܗ ܕ݁ܗܱܘ ܕܱ݁ܦ݂ܣܱܩ ܗ_ܘܐ ܫܡܥܘܢ ܐܕ݂ܢܗ ܠܐ ܐܢܐ ܚܙܻܝܬ݂ܟ݂ ܥܱܡܗ ܒ݁ܓ݂ܱܢܬ݂ܐ
John 18:27 ܘܬ݂ܘܒ݂ ܟ݁ܦ݂ܱܪ ܫܡܥܘܢ ܘܒ݂ܗ ܒ݁ܫܥܬ݂ܐ ܩܪܐ ܬܱ݁ܪܢܓ݂ܠܐ
John 18:28 ܐܱܝܬ݁ܝܘܗ_ܝ ܕ݁ܝܢ ܠܝܫܘܥ ܡܢ ܠܘܬ݂ ܩܱܝܦ݂ܐ ܠܱܦ݁ܪܛܘܪܻܝܢ ܘܻܐܝܬ݂ܱܘܗ_ܝ ܗ_ܘܐ ܨܱܦ݂ܪܐ ܘܗܢܘܢ ܠܐ ܥܱܠܘ ܠܱܦ݁ܪܛܘܪܻܝܢ ܕ݁ܠܐ ܢܬ݂ܛܱܘܫܘܢ ܥܱܕ݂ ܐܟ݂ܠܻܝܢ ܦ݁ܨܚܐ
John 18:29 ܢܦ݂ܱܩ ܕ݁ܝܢ ܦܻ݁ܝܠܱܛܘܣ ܠܒ݂ܱܪ ܠܘܬ݂ܗܘܢ ܘܐܡܱܪ ܠܗܘܢ ܡܢܐ ܡܐܟ݂ܱܠ-ܩܱܪܨܐ ܐܻܝܬ݂ ܠܟ݂ܘܢ ܥܱܠ ܓܱ݁ܒ݂ܪܐ ܗܢܐ
John 18:30 ܥܢܱܘ ܘܐܡܪܻܝܢ ܠܗ ܐܠܘ ܠܐ ܥܒ݂ܕ݂ ܒܻ݁ܝܫܬ݂ܐ ܗ_ܘܐ ܐܦ݂ܠܐ ܠܟ݂ ܡܱܫܠܡܻܝܢ ܗ_ܘܱܝܢ ܠܗ
John 18:31 ܐܡܱܪ ܠܗܘܢ ܦܻ݁ܝܠܱܛܘܣ ܕ݁ܘܒ݂ܪܘܗ_ܝ ܐܱܢ_ܬ݁ܘܢ ܘܕ݂ܘܢܘܗ_ܝ ܐܱܝܟ݂ ܢܡܘܣܟ݂ܘܢ ܐܡܪܻܝܢ ܠܗ ܝܻܗܘܕ݂ܝܐ ܠܐ ܫܱܠܻܝܛ ܠܱܢ ܠܡܩܛܱܠ ܠܐ_ܢܫ
John 18:32 ܕ݁ܬ݂ܫܠܱܡ ܡܠܬ݂ܐ ܕ݁ܐܡܱܪ ܝܫܘܥ ܟܱ݁ܕ݂ ܡܱܘܕܱ݁ܥ ܒܱ݁ܐܝܢܐ ܡܱܘܬ݁ܐ ܥܬ݂ܻܝܕ݂ ܕܱ݁ܢܡܘܬ݂
John 18:33 ܥܱܠ ܕ݁ܝܢ ܦܻ݁ܝܠܱܛܘܣ ܠܱܦ݁ܪܛܘܪܻܝܢ ܘܱܩܪܐ ܠܝܫܘܥ ܘܐܡܱܪ ܠܗ ܐܱܢ_ܬ݁ ܗ_ܘ ܡܱܠܟ݁ܗܘܢ ܕܻ݁ܝܗܘܕ݂ܝܐ
John 18:34 ܐܡܱܪ ܠܗ ܝܫܘܥ ܡܢ ܢܱܦ݂ܫܟ݂ ܐܡܱܪܬ݁ ܗܕ݂ܐ ܐܱܘ ܐ_ܚܪܢܐ ܐܡܱܪܘ ܠܟ݂ ܥܠܱܝ
John 18:35 ܐܡܱܪ ܠܗ ܦܻ݁ܝܠܱܛܘܣ ܠܡܐ ܐܢܐ ܝܻܗܘܕ݂ܝܐ ܐ_ܢܐ ܒ݁ܢܱܝ ܥܱܡܟ݂ ܗ_ܘ ܘܪܱܒܱ݁ܝ ܟ݁ܗܢܐ ܐܱܫܠܡܘܟ݂ ܠܻܝ ܡܢܐ ܥܒ݂ܱܕ݁ܬ݁
John 18:36 ܐܡܱܪ ܠܗ ܝܫܘܥ ܡܱܠܟ݁ܘܬ݂ܝ ܕܻ݁ܝܠܝ ܠܐ ܗܘܬ݂ ܡܢ ܗܢܐ ܥܠܡܐ ܐܠܘ ܡܢ ܥܠܡܐ ܗ_ܘܬ݂ ܗܢܐ ܡܱܠܟ݁ܘܬ݂ܝ ܡܬ݂ܟܱ݁ܬ݁ܫܻܝܢ ܗ_ܘܱܘ ܡܫܱܡܫܢܱܝ ܕ݁ܠܐ ܐܫܬ݁ܠܡ ܠܻܝܗܘܕ݂ܝܐ ܗܫܐ ܕ݁ܝܢ ܡܱܠܟ݁ܘܬ݂ܝ ܕܻ݁ܝܠܝ ܠܐ ܗ_ܘܬ݂ ܡܟ݁ܐ
John 18:37 ܐܡܱܪ ܠܗ ܦܻ݁ܝܠܱܛܘܣ ܡܕ݂ܝܢ ܡܱܠܟ݁ܐ ܐܱܢ_ܬ݁ ܐܡܱܪ ܠܗ ܝܫܘܥ ܐܱܢ_ܬ݁ ܐܡܱܪܬ݁ ܕ݁ܡܱܠܟ݁ܐ ܐ_ܢܐ ܐܢܐ ܠܗܕ݂ܐ ܝܻܠܻܝܕ݂ ܐ_ܢܐ ܘܱܠܗܕ݂ܐ ܐܬ݂ܻܝܬ݂ ܠܥܠܡܐ ܕܱ݁ܐܣܗܕ݂ ܥܱܠ ܫܪܪܐ ܟ݁ܠ ܡܱܢ ܕܻ݁ܐܝܬ݂ܱܘܗ_ܝ ܡܢ ܫܪܪܐ ܫܡܱܥ ܩܠܝ
John 18:38 ܐܡܱܪ ܠܗ ܦܻ݁ܝܠܱܛܘܣ ܡܢܱܘ ܫܪܪܐ ܘܟ݂ܱܕ݂ ܐܡܱܪ ܗܕ݂ܐ ܢܦ݂ܱܩ ܠܗ ܬ݁ܘܒ݂ ܠܘܬ݂ ܝܻܗܘܕ݂ܝܐ ܘܐܡܱܪ ܠܗܘܢ ܐܢܐ ܐܦ݂ܠܐ ܚܕ݂ܐ ܥܠܬ݂ܐ ܡܫܟܱ݁ܚ ܐ_ܢܐ ܒ݁ܗ
John 18:39 ܥܝܕ݂ܐ ܕ݁ܝܢ ܐܻܝܬ݂ ܠܟ݂ܘܢ ܕ݁ܚܱܕ݂ ܐܫܪܐ ܠܟ݂ܘܢ ܒ݁ܦ݂ܨܚܐ ܨܒ݂ܝܢ ܐܢ_ܬ݁ܘܢ ܗܟ݂ܻܝܠ ܐܫܪܐ ܠܟ݂ܘܢ ܠܗܢܐ ܡܱܠܟ݁ܐ ܕܻ݁ܝܗܘܕ݂ܝܐ
John 18:40 ܘܱܩܥܱܘ ܟ݁ܠܗܘܢ ܘܐܡܪܻܝܢ ܠܐ ܠܗܢܐ ܐܠܐ ܠܒ݂ܱܪ-ܐܱܒܱ݁ܐ ܐܻܝܬ݂ܱܘܗ_ܝ ܗ_ܘܐ ܕ݁ܝܢ ܗܢܐ ܒܱ݁ܪ-ܐܱܒܱ݁ܐ ܓܱ݁ܝܣܐ
John 19:1 ܗܝܕ݁ܝܢ ܦܻ݁ܝܠܱܛܘܣ ܢܱܓ݁ܕ݂ܗ ܠܝܫܘܥ
John 19:2 ܘܐܣܛܪܱܛܻܝܘܛܐ ܓ݁ܕ݂ܱܠܘ ܟ݁ܠܻܝܠܐ ܡܢ ܟ݁ܘܒ݁ܐ ܘܣܡܘ ܠܗ ܒ݁ܪܻܫܗ ܘܟ݂ܱܣܝܘܗ_ܝ ܢܱܚܬ݁ܐ ܕܱ݁ܐܪܓ݁ܘܢܐ
John 19:3 ܘܐܡܪܻܝܢ ܗ_ܘܱܘ ܫܠܡ ܠܟ݂ ܡܱܠܟ݁ܐ ܕܻ݁ܝܗܘܕ݂ܝܐ ܘܡܚܝܢ ܗ_ܘܱܘ ܠܗ ܥܱܠ ܦܱ݁ܟܱ݁ܘܗ_ܝ
John 19:4 ܘܱܢܦ݂ܱܩ ܦܻ݁ܝܠܱܛܘܣ ܬ݁ܘܒ݂ ܠܒ݂ܱܪ ܘܐܡܱܪ ܠܗܘܢ ܗܐ ܡܱܦ݁ܩ ܐ_ܢܐ ܠܗ ܠܟ݂ܘܢ ܠܒ݂ܱܪ ܕ݁ܬ݂ܕ݁ܥܘܢ ܕ݁ܠܐ ܡܫܟܱ݁ܚ ܐ_ܢܐ ܒ݁ܬ݂ܪܗ ܐܦ݂ܠܐ ܚܕ݂ܐ ܥܠܬ݂ܐ
John 19:5 ܘܱܢܦ݂ܱܩ ܝܫܘܥ ܠܒ݂ܱܪ ܟܱ݁ܕ݂ ܐܻܝܬ݂ ܥܠܱܘܗ_ܝ ܟ݁ܠܻܝܠܐ ܕ݁ܟ݂ܘܒ݁ܐ ܘܢܱܚܬ݁ܐ ܕܱ݁ܐܪܓ݁ܘܢܐ ܘܐܡܱܪ ܠܗܘܢ ܦܻ݁ܝܠܱܛܘܣ ܗܐ ܓܱ݁ܒ݂ܪܐ
John 19:6 ܟܱ݁ܕ݂ ܕ݁ܝܢ ܚܙܱܐܘܗ_ܝ ܪܱܒܱ݁ܝ ܟ݁ܗܢܐ ܘܕ݂ܱܚܫܐ ܩܥܱܘ ܘܐܡܪܻܝܢ ܨܠܘܒ݂ܝܗ_ܝ ܨܠܘܒ݂ܝܗ_ܝ ܐܡܱܪ ܠܗܘܢ ܦܻ݁ܝܠܱܛܘܣ ܕ݁ܒ݂ܱܪܘ ܐܱܢ_ܬ݁ܘܢ ܘܙܘܩܦ݂ܘܗ_ܝ ܐܢܐ ܓ݁ܝܪ ܠܐ ܡܫܟܱ݁ܚ ܐ_ܢܐ ܒ݁ܗ ܥܠܬ݂ܐ
John 19:7 ܐܡܪܻܝܢ ܠܗ ܝܻܗܘܕ݂ܝܐ ܠܱܢ ܢܡܘܣܐ ܐܻܝܬ݂ ܠܱܢ ܘܱܐܝܟ݂ ܕܱ݁ܒ݂ܢܡܘܣܱܢ ܚܱܝܒ݂ ܗ_ܘ ܡܱܘܬ݁ܐ ܕܱ݁ܥܒ݂ܱܕ݂ ܢܱܦ݂ܫܗ ܒ݁ܪܗ ܕܱ݁ܐܠܗܐ
John 19:8 ܟܱ݁ܕ݂ ܫܡܱܥ ܕ݁ܝܢ ܦܻ݁ܝܠܱܛܘܣ ܗܕ݂ܐ ܡܠܬ݂ܐ ܝܱܬܻ݁ܝܪܐܝܻܬ݂ ܕ݁ܚܠ
John 19:9 ܘܥܱܠ ܬ݁ܘܒ݂ ܠܱܦ݁ܪܛܘܪܻܝܢ ܘܐܡܱܪ ܠܝܫܘܥ ܐܱܝܡܟ݁ܐ ܐܱܢ_ܬ݁ ܝܫܘܥ ܕ݁ܝܢ ܦ݁ܬ݂ܓ݂ܡܐ ܠܐ ܝܱܗ_ܒ݂ ܠܗ
John 19:10 ܐܡܱܪ ܠܗ ܦܻ݁ܝܠܱܛܘܣ ܥܱܡܝ ܠܐ ܡܡܱܠܠ ܐܱܢ_ܬ݁ ܠܐ ܝܕ݂ܱܥ ܐܱܢ_ܬ݁ ܕ݁ܫܱܠܻܝܛ ܐ_ܢܐ ܕ݁ܐܫܪܝܟ݂ ܘܫܱܠܻܝܛ ܐ_ܢܐ ܕ݁ܐܙܩܦ݂ܟ݂
John 19:11 ܐܡܱܪ ܠܗ ܝܫܘܥ ܠܱܝܬ݁ ܗ_ܘܐ ܠܟ݂ ܥܠܱܝ ܫܘܠܛܢܐ ܐܦ݂ ܠܐ ܚܱܕ݂ ܐܠܘ ܠܐ ܝܻܗܻܝܒ݂ ܗ_ܘܐ ܠܟ݂ ܡܢ ܠܥܠ ܡܛܠ ܗܢܐ ܗܱܘ ܡܱܢ ܕܱ݁ܐܫܠܡܱܢܝ ܠܟ݂ ܪܱܒ݁ܐ ܗ_ܝ ܚܛܻܝܬ݂ܗ ܡܢ ܕܻ݁ܝܠܟ݂
John 19:12 ܘܡܛܠ ܗܕ݂ܐ ܨܒ݂ܐ ܗ_ܘܐ ܦܻ݁ܝܠܱܛܘܣ ܕ݁ܢܫܪܝܘܗ_ܝ ܝܻܗܘܕ݂ܝܐ ܕ݁ܝܢ ܩܥܝܢ ܗ_ܘܱܘ ܕ݁ܐܢ ܠܗܢܐ ܫܪܐ ܐܱܢ_ܬ݁ ܠܐ ܗܘܱܝܬ݁ ܪܚܡܗ ܕ݁ܩܣܱܪ ܟ݁ܠ ܡܱܢ ܓ݁ܝܪ ܕ݁ܢܱܦ݂ܫܗ ܡܱܠܟ݁ܐ ܥܒ݂ܕ݂ ܣܱܩܘܒ݂ܠܐ ܗܘ ܕ݁ܩܣܱܪ
John 19:13 ܟܱ݁ܕ݂ ܫܡܱܥ ܕ݁ܝܢ ܦܻ݁ܝܠܱܛܘܣ ܗܕ݂ܐ ܡܠܬ݂ܐ ܐܱܦ݁ܩܗ ܠܝܫܘܥ ܠܒ݂ܱܪ ܘܻܝܬ݂ܒ݂ ܥܱܠ ܒܻ݁ܝܡ ܒ݁ܕ݂ܘܟ݁ܬ݂ܐ ܕ݁ܡܬ݂ܩܱܪܝܐ ܪܨܻܝܦ݂ܬ݁ܐ ܕ݁ܟ݂ܻܐܦ݂ܐ ܥܒ݂ܪܐܝܻܬ݂ ܕ݁ܝܢ ܡܬ݂ܱܐܡܪܐ ܓ݁ܦ݂ܻܝܦ݂ܬ݁ܐ
John 19:14 ܘܱܥܪܘܒ݂ܬ݁ܐ ܗ_ܘܬ݂ ܕ݁ܦ݂ܨܚܐ ܘܻܐܝܬ݂ ܗ_ܘܱܝ ܐܱܝܟ݂ ܫܥܐ ܫܬ݂ ܘܐܡܱܪ ܠܻܝܗܘܕ݂ܝܐ ܗܐ ܡܱܠܟ݁ܟ݂ܘܢ
John 19:15 ܗܢܘܢ ܕ݁ܝܢ ܩܥܝܢ ܗ_ܘܱܘ ܫܩܘܠܝܗ_ܝ ܫܩܘܠܝܗ_ܝ ܨܠܘܒ݂ܝܗ_ܝ ܨܠܘܒ݂ܝܗ_ܝ ܐܡܱܪ ܠܗܘܢ ܦܻ݁ܝܠܱܛܘܣ ܠܡܱܠܟ݁ܟ݂ܘܢ ܐܙܩܘܦ݂ ܐܡܪܻܝܢ ܪܱܒܱ݁ܝ ܟ݁ܗܢܐ ܠܱܝܬ݁ ܠܱܢ ܡܱܠܟ݁ܐ ܐܠܐ ܐܢ ܩܣܱܪ
John 19:16 ܗܝܕ݁ܝܢ ܐܱܫܠܡܗ ܠܗܘܢ ܕ݁ܢܙܩܦ݂ܘܢܝܗ_ܝ ܘܕ݂ܱܒ݂ܪܘܗ_ܝ ܠܝܫܘܥ ܘܱܐܦ݁ܩܘܗ_ܝ
John 19:17 ܟܱ݁ܕ݂ ܫܩܻܝܠ ܙܩܻܝܦ݂ܗ ܠܕ݂ܘܟ݁ܬ݂ܐ ܕ݁ܡܬ݂ܩܱܪܝܐ ܩܱܪܩܱܦ݂ܬ݂ܐ ܥܒ݂ܪܐܝܻܬ݂ ܕ݁ܝܢ ܡܬ݂ܱܐܡܪܐ ܓ݁ܓ݂ܘܠܬ݁ܐ
John 19:18 ܐܱܬ݂ܱܪ ܕ݁ܙܱܩܦ݁ܘܗ_ܝ ܘܥܱܡܗ ܬ݁ܪܝܢ ܐ_ܚܪܢܻܝܢ ܚܱܕ݂ ܡܟ݁ܐ ܘܚܱܕ݂ ܡܟ݁ܐ ܘܱܠܝܫܘܥ ܒܱ݁ܡܨܱܥܬ݂ܐ
John 19:19 ܘܱܟ݂ܬ݂ܱܒ݂ ܐܦ݂ ܠܘܚܐ ܦܻ݁ܝܠܱܛܘܣ ܘܣܡ ܥܱܠ ܙܩܻܝܦ݂ܗ ܟ݁ܬ݂ܻܝܒ݂ ܗ_ܘܐ ܕ݁ܝܢ ܗܟ݂ܱܢܐ ܗܢܐ ܝܫܘܥ ܢܨܪܝܐ ܡܱܠܟ݁ܐ ܕܻ݁ܝܗܘܕ݂ܝܐ
John 19:20 ܘܱܠܗܢܐ ܕܱ݁ܦ݁ܐ ܣܱܓܻ݁ܝܐܐ ܡܢ ܝܻܗܘܕ݂ܝܐ ܩܪܱܐܘܗ_ܝ ܡܛܠ ܕ݁ܩܱܪܻܝܒ݂ܐ ܗ_ܘܬ݂ ܠܱܡܕ݂ܻܝܢ_ܬ݁ܐ ܕ݁ܘܟ݁ܬ݂ܐ ܕ݁ܐܙܕ݁ܩܦ݂ ܒ݁ܗ ܝܫܘܥ ܘܱܟ݂ܬ݂ܻܝܒ݂ܐ ܗ_ܘܐ ܥܒ݂ܪܐܝܻܬ݂ ܘܝܱܘܢܐܝܻܬ݂ ܘܱܪܗ_ܘܡܐܝܻܬ݂
John 19:21 ܘܐܡܱܪܘ ܪܱܒܱ݁ܝ ܟ݁ܗܢܐ ܠܦܻ݁ܝܠܱܛܘܣ ܠܐ ܬ݁ܟ݂ܬ݁ܘܒ݂ ܕ݁ܡܱܠܟ݁ܐ ܗܘ ܕܻ݁ܝܗܘܕ݂ܝܐ ܐܠܐ ܕ݁ܗܘ ܐܡܱܪ ܕ݁ܡܱܠܟ݁ܐ ܐܢܐ ܕܻ݁ܝܗܘܕ݂ܝܐ
John 19:22 ܐܡܱܪ ܦܻ݁ܝܠܱܛܘܣ ܡܕ݁ܡ ܕ݁ܟ݂ܬ݂ܒ݁ܬ݂ ܟ݁ܬ݂ܒ݁ܬ݂
John 19:23 ܐܣܛܪܱܛܻܝܘܛܐ ܕ݁ܝܢ ܟܱ݁ܕ݂ ܙܱܩܦ݁ܘܗ_ܝ ܠܝܫܘܥ ܫܩܱܠܘ ܢܱܚܬܱ݁ܘܗ_ܝ ܘܱܥܒ݂ܱܕ݂ܘ ܠܱܐܪܒܱ݁ܥ ܡܢܱܘܢ ܡܢܬ݂ܐ ܠܚܱܕ݂ ܡܢ ܐܣܛܪܱܛܻܝܘܛܐ ܟ݁ܘܬܻ݁ܝܢܗ ܕ݁ܝܢ ܐܻܝܬ݂ܝܗ ܗ_ܘܬ݂ ܕ݁ܠܐ ܚܻܝܛܐ ܡܢ ܠܥܠ ܙܩܻܝܪܬ݁ܐ ܟ݁ܠܗ
John 19:24 ܘܐܡܱܪܘ ܚܱܕ݂ ܠܚܱܕ݂ ܠܐ ܢܣܕ݁ܩܻܝܗ ܐܠܐ ܢܦ݁ܣ ܥܠܝܗ ܡܦܱ݁ܣ ܕ݁ܡܱܢܘ ܬ݁ܗܘܐ ܘܱܫܠܡ ܟ݁ܬ݂ܒ݂ܐ ܕ݁ܐܡܱܪ ܕ݁ܦ݂ܱܠܓ݂ܘ ܢܱܚܬܱ݁ܝ ܒܱ݁ܝܢܬ݂ܗܘܢ ܘܥܱܠ ܠܒ݂ܘܫܝ ܐܱܪܡܻܝܘ ܦ݁ܣܐ ܗܠܝܢ ܥܒ݂ܱܕ݂ܘ ܐܣܛܪܱܛܻܝܘܛܐ
John 19:25 ܩܝܡܢ ܗ_ܘܱܝ ܕ݁ܝܢ ܠܘܬ݂ ܙܩܻܝܦ݂ܗ ܕ݁ܝܫܘܥ ܐܡܗ ܘܚܬ݂ܗ ܕ݁ܐܡܗ ܘܡܱܪܝܱܡ ܗܝ ܕܱ݁ܩܠܝܘܦ݁ܐ ܘܡܱܪܝܱܡ ܡܱܓ݂ܕ݁ܠܝܬ݁ܐ
John 19:26 ܝܫܘܥ ܕ݁ܝܢ ܚܙܐ ܠܐܡܗ ܘܱܠܬ݂ܱܠܡܻܝܕ݂ܐ ܗܱܘ ܕ݁ܪܚܡ ܗ_ܘܐ ܕ݁ܩܐܡ ܘܐܡܱܪ ܠܐܡܗ ܐܱܢ_ܬ݁ܬ݂ܐ ܗܐ ܒ݁ܪܟ݂ܝ
John 19:27 ܘܐܡܱܪ ܠܬ݂ܱܠܡܻܝܕ݂ܐ ܗܱܘ ܗܐ ܐܡܟ݂ ܘܡܢ ܗܝ ܫܥܬ݂ܐ ܕܱ݁ܒ݂ܪܗ ܬܱ݁ܠܡܻܝܕ݂ܐ ܗܱܘ ܠܘܬ݂ܗ
John 19:28 ܒ݁ܬ݂ܱܪ ܗܠܝܢ ܝܻܕ݂ܱܥ ܝܫܘܥ ܕ݁ܟ݂ܠܡܕ݁ܡ ܐܫܬܱ݁ܠܱܡ ܘܱܕ݂ܢܬ݂ܡܱܠܐ ܟ݁ܬ݂ܒ݂ܐ ܐܡܱܪ ܨܗܐ ܐ_ܢܐ
John 19:29 ܘܡܐܢܐ ܣܻܝܡ ܗ_ܘܐ ܕܱ݁ܡܠܐ ܚܱܠܐ ܗܢܘܢ ܕ݁ܝܢ ܡܠܱܘ ܐܣܦ݂ܘܓ݁ܐ ܡܢ ܚܱܠܐ ܘܣܡܘ ܥܱܠ ܙܘܦ݁ܐ ܘܩܱܪܒ݂ܘ ܠܘܬ݂ ܦ݁ܘܡܗ
John 19:30 ܟܱ݁ܕ݂ ܕ݁ܝܢ ܫܩܱܠ ܗܱܘ ܚܱܠܐ ܝܫܘܥ ܐܡܱܪ ܗܐ ܡܫܱܠܱܡ ܘܱܐܪܟ݁ܢ ܪܻܫܗ ܘܱܐܫܠܡ ܪܘܚܗ
John 19:31 ܝܻܗܘܕ݂ܝܐ ܕ݁ܝܢ ܡܛܠ ܕܱ݁ܥܪܘܒ݂ܬ݁ܐ ܗ_ܘܬ݂ ܐܡܪܻܝܢ ܠܐ ܢܒ݂ܘܬ݂ܘܢ ܦܱ݁ܓ݂ܪܐ ܗܠܝܢ ܥܱܠ ܙܩܻܝܦ݂ܝܱܗܘܢ ܡܛܠ ܕ݁ܫܱܒ݁ܬ݂ܐ ܢܓ݂ܗܐ ܝܱܘܡܐ ܗ_ܘܐ ܓ݁ܝܪ ܪܱܒ݁ܐ ܝܱܘܡܐ ܕ݁ܫܱܒ݁ܬ݂ܐ ܗܝ ܘܱܒ݂ܥܱܘ ܡܢ ܦܻ݁ܝܠܱܛܘܣ ܕܱ݁ܢܬ݂ܱܒ݁ܪܘܢ ܫܩܱܝܗܘܢ ܕ݁ܗܢܘܢ ܙܩܻܝܦ݂ܐ ܘܢܱܚܬ݂ܘܢ ܐܢܘܢ
John 19:32 ܘܐܬ݂ܱܘ ܐܣܛܪܱܛܻܝܘܛܐ ܘܬ݂ܱܒܱ݁ܪܘ ܫܩܱܘܗ_ܝ ܕ݁ܩܱܕ݂ܡܝܐ ܘܱܕ݂ܗܱܘ ܐ_ܚܪܻܢܐ ܕ݁ܐܙܕ݁ܩܦ݂ ܥܱܡܗ
John 19:33 ܘܟ݂ܱܕ݂ ܐܬ݂ܱܘ ܠܘܬ݂ ܝܫܘܥ ܚܙܱܘ ܕ݁ܡܻܝܬ݂ ܠܗ ܡܢ ܟܱ݁ܕ݁ܘ ܘܠܐ ܬܱ݁ܒܱ݁ܪܘ ܫܩܱܘܗ_ܝ
John 19:34 ܐܠܐ ܚܱܕ݂ ܡܢ ܐܣܛܪܱܛܻܝܘܛܐ ܡܚܝܗ_ܝ ܒ݁ܕ݂ܱܦ݂ܢܗ ܒ݁ܠܘܟ݁ܝܬ݁ܐ ܘܡܚܕ݂ܐ ܢܦ݂ܱܩ ܕ݁ܡܐ ܘܡܱܝܐ
John 19:35 ܘܡܱܢ ܕܱ݁ܚܙܐ ܐܱܣܗܕ݂ ܘܫܱܪܻܝܪܐ ܗ_ܝ ܣܗܕ݁ܘܬ݂ܗ ܘܗܘ ܝܕ݂ܱܥ ܕܱ݁ܫܪܪܐ ܐܡܱܪ ܕ݁ܐܦ݂ ܐܱܢ_ܬ݁ܘܢ ܬ݁ܗܱܝܡܢܘܢ
John 19:36 ܗܠܝܢ ܓ݁ܝܪ ܗܘܱܝ ܕ݁ܢܬ݂ܡܱܠܐ ܟ݁ܬ݂ܒ݂ܐ ܕ݁ܐܡܱܪ ܕ݁ܓ݂ܱܪܡܐ ܠܐ ܢܬ݁ܬ݁ܒ݂ܱܪ ܒ݁ܗ
John 19:37 ܘܬ݂ܘܒ݂ ܟ݁ܬ݂ܒ݂ܐ ܐ_ܚܪܻܢܐ ܕ݁ܐܡܱܪ ܕܱ݁ܢܚܘܪܘܢ ܒ݁ܡܱܢ ܕܱ݁ܕ݂ܩܱܪܘ
John 19:38 ܒ݁ܬ݂ܱܪ ܗܠܝܢ ܝܱܘܣܦ݂ ܗܱܘ ܕ݁ܡܢ ܪܡܬ݂ܐ ܒ݁ܥܐ ܡܢ ܦܻ݁ܝܠܱܛܘܣ ܡܛܠ ܕ݁ܬ݂ܱܠܡܻܝܕ݂ܐ ܗ_ܘܐ ܕ݁ܝܫܘܥ ܘܱܡܛܱܫܐ ܗ_ܘܐ ܡܢ ܕ݁ܚܠܬ݂ܐ ܕܻ݁ܝܗܘܕ݂ܝܐ ܕ݁ܢܫܩܘܠ ܦܱ݁ܓ݂ܪܗ ܕ݁ܝܫܘܥ ܘܱܐܦ݁ܣ ܦܻ݁ܝܠܱܛܘܣ ܘܐܬ݂ܐ ܘܱܫܩܱܠ ܦܱ݁ܓ݂ܪܗ ܕ݁ܝܫܘܥ
John 19:39 ܘܐܬ݂ܐ ܐܦ݂ ܢܻܝܩܕ݂ܻܡܘܣ ܗܱܘ ܕ݁ܐܬ݂ܐ ܗ_ܘܐ ܡܢ ܩܕ݂ܻܝܡ ܠܘܬ݂ ܝܫܘܥ ܒ݁ܠܻܠܝܐ ܘܱܐܝܬܻ݁ܝ ܥܱܡܗ ܚܘܢܛܬ݂ܐ ܕ݁ܡܘܪܐ ܘܱܕ݂ܥܱܠܘܱܝ ܐܱܝܟ݂ ܡܐܐ ܠܻܝܛܪܻܝܢ
John 19:40 ܘܫܱܩܠܘܗ_ܝ ܠܦ݂ܱܓ݂ܪܗ ܕ݁ܝܫܘܥ ܘܟ݂ܱܪܟ݂ܘܗ_ܝ ܒ݁ܟ݂ܬ݁ܢܐ ܘܱܒ݂ܒ݂ܣܡܐ ܐܱܝܟܱ݁ܢܐ ܕܻ݁ܐܝܬ݂ ܥܝܕ݂ܐ ܠܻܝܗܘܕ݂ܝܐ ܕ݁ܢܩܒ݁ܪܘܢ
John 19:41 ܐܻܝܬ݂ ܗ_ܘܬ݂ ܕ݁ܝܢ ܒ݁ܗܝ ܕ݁ܘܟ݁ܬ݂ܐ ܕ݁ܐܙܕ݁ܩܦ݂ ܒ݁ܗ ܝܫܘܥ ܓܱ݁ܢܬ݂ܐ ܘܒ݂ܗ ܒ݁ܓ݂ܱܢܬ݂ܐ ܒ݁ܝܬ݂ ܩܒ݂ܘܪܐ ܚܱܕ݂_ܬ݂ܐ ܕ݁ܐ_ܢܫ ܥܕ݂ܱܟܻ݁ܝܠ ܠܐ ܐܬ݁ܬ݁ܣܻܝܡ ܗ_ܘܐ ܒ݁ܗ
John 19:42 ܘܣܡܘܗ_ܝ ܬܱ݁ܡܢ ܠܝܫܘܥ ܡܛܠ ܕ݁ܫܱܒ݁ܬ݂ܐ ܥܐܠܐ ܗ_ܘܬ݂ ܘܡܛܠ ܕ݁ܩܱܪܻܝܒ݂ ܗ_ܘܐ ܩܱܒ݂ܪܐ
John 20:1 ܒ݁ܚܱܕ݂ ܒ݁ܫܱܒ݁ܐ ܕ݁ܝܢ ܐܬ݂ܬ݂ ܡܱܪܝܱܡ ܡܱܓ݂ܕ݁ܠܝܬ݁ܐ ܒ݁ܨܱܦ݂ܪܐ ܥܱܕ݂ ܚܫܘܟ݂ ܠܒ݂ܝܬ݂ ܩܒ݂ܘܪܐ ܘܱܚܙܬ݂ ܠܟ݂ܻܐܦ݂ܐ ܕܱ݁ܫܩܻܝܠܐ ܡܢ ܩܱܒ݂ܪܐ
John 20:2 ܘܪܗܛܱܬ݂ ܐܬ݂ܬ݂ ܠܘܬ݂ ܫܡܥܘܢ ܟܻ݁ܐܦ݂ܐ ܘܱܠܘܬ݂ ܗܱܘ ܬܱ݁ܠܡܻܝܕ݂ܐ ܐ_ܚܪܻܢܐ ܕ݁ܪܚܡ ܗ_ܘܐ ܝܫܘܥ ܘܐܡܪܐ ܠܗܘܢ ܕ݁ܫܱܩܠܘܗ_ܝ ܠܡܪܱܢ ܡܢ ܗܱܘ ܒ݁ܝܬ݂ ܩܒ݂ܘܪܐ ܘܠܐ ܝܕ݂ܥܐ ܐ_ܢܐ ܐܱܝܟ݁ܐ ܣܡܘܗ_ܝ
John 20:3 ܘܱܢܦ݂ܱܩ ܫܡܥܘܢ ܘܗܱܘ ܬܱ݁ܠܡܻܝܕ݂ܐ ܐ_ܚܪܻܢܐ ܘܐܬ݂ܝܢ ܗ_ܘܱܘ ܠܒ݂ܝܬ݂ ܩܒ݂ܘܪܐ
John 20:4 ܘܪܗܛܻܝܢ ܗ_ܘܱܘ ܬ݁ܪܱܝܗܘܢ ܐܱܟ݂ܚܕ݂ܐ ܗܱܘ ܕ݁ܝܢ ܬܱ݁ܠܡܻܝܕ݂ܐ ܪܗܛ ܩܱܕ݁ܡܗ ܠܫܡܥܘܢ ܘܐܬ݂ܐ ܩܱܕ݂ܡܝܐ ܠܒ݂ܝܬ݂ ܩܒ݂ܘܪܐ
John 20:5 ܘܱܐܕ݂ܻܝܩ ܚܙܐ ܟ݁ܬ݁ܢܐ ܟܱ݁ܕ݂ ܣܻܝܡܻܝܢ ܡܥܱܠ ܕ݁ܝܢ ܠܐ ܥܱܠ
John 20:6 ܐܬ݂ܐ ܕ݁ܝܢ ܫܡܥܘܢ ܒ݁ܬ݂ܪܗ ܘܥܱܠ ܠܒ݂ܝܬ݂ ܩܒ݂ܘܪܐ ܘܱܚܙܐ ܟ݁ܬ݁ܢܐ ܟܱ݁ܕ݂ ܣܻܝܡܻܝܢ
John 20:7 ܘܣܘܕ݂ܪܐ ܗܱܘ ܕܱ݁ܚܙܻܝܩ ܗ_ܘܐ ܒ݁ܪܻܫܗ ܠܐ ܥܱܡ ܟ݁ܬ݁ܢܐ ܐܠܐ ܟܱ݁ܕ݂ ܟ݁ܪܻܝܟ݂ ܘܣܻܝܡ ܠܱܣܛܱܪ ܒܱ݁ܚܕ݂ܐ ܕ݁ܘܟ݁ܐ
John 20:8 ܗܝܕ݁ܝܢ ܥܱܠ ܐܦ݂ ܗܱܘ ܬܱ݁ܠܡܻܝܕ݂ܐ ܕ݁ܐܬ݂ܐ ܩܱܕ݂ܡܝܐ ܠܒ݂ܝܬ݂ ܩܒ݂ܘܪܐ ܘܱܚܙܐ ܘܗܱܝܡܢ
John 20:9 ܠܐ ܓ݁ܝܪ ܥܕ݂ܱܟܻ݁ܝܠ ܝܕ݂ܥܻܝܢ ܗ_ܘܱܘ ܡܢ ܟ݁ܬ݂ܒ݂ܐ ܕܱ݁ܥܬ݂ܻܝܕ݂ ܗ_ܘܐ ܠܱܡܩܡ ܡܢ ܡܻܝܬ݂ܐ
John 20:10 ܘܐܙܱܠܘ ܗܢܘܢ ܬܱ݁ܠܡܻܝܕ݂ܐ ܬ݁ܘܒ݂ ܠܕ݂ܘܟܱ݁ܬ݂ܗܘܢ
John 20:11 ܡܱܪܝܱܡ ܕ݁ܝܢ ܩܝܡܐ ܗ_ܘܬ݂ ܠܘܬ݂ ܩܱܒ݂ܪܐ ܘܒ݂ܟ݂ܝܐ ܘܟ݂ܱܕ݂ ܒ݁ܟ݂ܝܐ ܐܱܕ݂ܻܝܩܱܬ݂ ܒ݁ܩܱܒ݂ܪܐ
John 20:12 ܘܱܚܙܬ݂ ܬ݁ܪܝܢ ܡܱܠܱܐܟ݂ܐ ܒ݁ܚܘܪܐ ܕ݁ܝܬ݂ܒܻ݁ܝܢ ܚܱܕ݂ ܡܢ ܐܣܕ݂ܱܘܗ_ܝ ܘܚܱܕ݂ ܡܢ ܪܓ݂ܠܱܘܗ_ܝ ܐܱܝܟ݁ܐ ܕ݁ܣܻܝܡ ܗ_ܘܐ ܦܱ݁ܓ݂ܪܗ ܕ݁ܝܫܘܥ
John 20:13 ܘܐܡܪܻܝܢ ܠܗ ܐܱܢ_ܬ݁ܬ݂ܐ ܡܢܐ ܒ݁ܟ݂ܝܐ ܐܱܢ_ܬ݁ܝ ܐܡܪܐ ܠܗܘܢ ܕ݁ܫܱܩܠܘܗ_ܝ ܠܡܪܝ ܘܠܐ ܝܕ݂ܥܐ ܐ_ܢܐ ܐܱܝܟ݁ܐ ܣܡܘܗ_ܝ
John 20:14 ܗܕ݂ܐ ܐܡܪܱܬ݂ ܘܐܬ݂ܦܱ݁ܢܝܱܬ݂ ܠܒ݂ܣܬ݁ܪܗ ܘܱܚܙܬ݂ ܠܝܫܘܥ ܕ݁ܩܐܡ ܘܠܐ ܝܕ݂ܥܐ ܗ_ܘܬ݂ ܕ݁ܝܫܘܥ ܗ_ܘ
John 20:15 ܐܡܱܪ ܠܗ ܝܫܘܥ ܐܱܢ_ܬ݁ܬ݂ܐ ܡܢܐ ܒ݁ܟ݂ܝܐ ܐܱܢ_ܬ݁ܝ ܘܱܠܡܱܢ ܒ݁ܥܝܐ ܐܱܢ_ܬ݁ܝ ܗܻܝ ܕ݁ܝܢ ܣܒ݂ܪܱܬ݂ ܕ݁ܓ݂ܱܢܢܐ ܗܘ ܘܐܡܪܐ ܠܗ ܡܪܝ ܐܢ ܐܱܢ_ܬ݁ ܫܩܱܠܬ݁ܝܗ_ܝ ܐܡܱܪ ܠܻܝ ܐܱܝܟ݁ܐ ܣܡܬ݁ܝܗ_ܝ ܐܻܙܱܠ ܐܫܩܠܻܝܘܗ_ܝ
John 20:16 ܐܡܱܪ ܠܗ ܝܫܘܥ ܡܱܪܝܱܡ ܘܐܬ݂ܦܱ݁ܢܝܱܬ݂ ܘܐܡܪܐ ܠܗ ܥܒ݂ܪܐܝܻܬ݂ ܪܱܒ݁ܘܠܻܝ ܕ݁ܡܬ݂ܐܡܱܪ ܡܱܠܦ݂ܢܐ
John 20:17 ܐܡܱܪ ܠܗ ܝܫܘܥ ܠܐ ܬ݁ܬ݂ܩܱܪܒ݂ܻܝܢ ܠܻܝ ܠܐ ܓ݁ܝܪ ܥܕ݂ܱܟܻ݁ܝܠ ܣܠܩܬ݂ ܠܘܬ݂ ܐܒ݂ܝ ܙܠܝ ܕ݁ܝܢ ܠܘܬ݂ ܐܱܚܱܝ ܘܐܡܱܪܝ ܠܗܘܢ ܣܠܩ ܐ_ܢܐ ܠܘܬ݂ ܐܒ݂ܝ ܘܱܐܒ݂ܘܟ݂ܘܢ ܘܱܐܠܗܝ ܘܱܐܠܗܟ݂ܘܢ
John 20:18 ܗܝܕ݁ܝܢ ܐܬ݂ܬ݂ ܡܱܪܝܱܡ ܡܱܓ݂ܕ݁ܠܝܬ݁ܐ ܘܣܱܒ݁ܪܱܬ݂ ܠܬ݂ܱܠܡܻܝܕ݂ܐ ܕܱ݁ܚܙܬ݂ ܠܡܪܱܢ ܘܱܕ݂ܗܠܝܢ ܐܡܱܪ ܠܗ
John 20:19 ܟܱ݁ܕ݂ ܗܘܐ ܕ݁ܝܢ ܪܱܡܫܐ ܕ݁ܝܱܘܡܐ ܗܱܘ ܕ݁ܚܱܕ݂ ܒ݁ܫܱܒ݁ܐ ܘܬ݂ܱܪܥܐ ܐܱܚܻܝܕ݂ܻܝܢ ܗ_ܘܱܘ ܕܱ݁ܐܝܟ݁ܐ ܕܻ݁ܐܝܬ݂ܱܝܗܘܢ ܗ_ܘܱܘ ܬܱ݁ܠܡܻܝܕ݂ܐ ܡܛܠ ܕ݁ܚܠܬ݂ܐ ܕܻ݁ܝܗܘܕ݂ܝܐ ܐܬ݂ܐ ܝܫܘܥ ܩܡ ܒܱ݁ܝܢܬ݂ܗܘܢ ܘܐܡܱܪ ܠܗܘܢ ܫܠܡܐ ܥܱܡܟ݂ܘܢ
John 20:20 ܗܕ݂ܐ ܐܡܱܪ ܘܚܱܘܻܝ ܐܢܘܢ ܐܻܝܕ݂ܱܘܗ_ܝ ܘܣܛܪܗ ܘܱܚܕ݂ܻܝܘ ܬܱ݁ܠܡܻܝܕ݂ܐ ܕܱ݁ܚܙܱܘ ܠܡܪܱܢ
John 20:21 ܐܡܱܪ ܠܗܘܢ ܕ݁ܝܢ ܬ݁ܘܒ݂ ܝܫܘܥ ܫܠܡܐ ܥܱܡܟ݂ܘܢ ܐܱܝܟܱ݁ܢܐ ܕ݁ܫܱܕ݁ܪܱܢܝ ܐܒ݂ܝ ܐܦ݂ ܐܢܐ ܡܫܱܕܱ݁ܪ ܐ_ܢܐ ܠܟ݂ܘܢ
John 20:22 ܘܟ݂ܱܕ݂ ܐܡܱܪ ܗܠܝܢ ܢܦ݂ܱܚ ܒ݁ܗܘܢ ܘܐܡܱܪ ܠܗܘܢ ܩܱܒ݁ܠܘ ܪܘܚܐ ܕ݁ܩܘܕ݂ܫܐ
John 20:23 ܐܢ ܬ݁ܫܒ݁ܩܘܢ ܚܛܗܐ ܠܐ_ܢܫ ܢܫܬܱ݁ܒ݂ܩܘܢ ܠܗ ܘܐܢ ܬ݁ܐܚܕ݁ܘܢ ܕ݁ܐ_ܢܫ ܐܱܚܻܝܕ݂ܻܝܢ
John 20:24 ܬ݁ܐܘܡܱܐ ܕ݁ܝܢ ܚܱܕ݂ ܡܢ ܬ݁ܪܥܣܱܪܬ݁ܐ ܗܱܘ ܕ݁ܡܬ݂ܐܡܱܪ ܬ݁ܐܡܐ ܠܐ ܗ_ܘܐ ܬܱ݁ܡܢ ܗ_ܘܐ ܥܱܡܗܘܢ ܟܱ݁ܕ݂ ܐܬ݂ܐ ܝܫܘܥ
John 20:25 ܘܐܡܪܻܝܢ ܠܗ ܬܱ݁ܠܡܻܝܕ݂ܐ ܚܙܱܝܢ ܠܡܪܱܢ ܗܘ ܕ݁ܝܢ ܐܡܱܪ ܠܗܘܢ ܐܠܐ ܚܙܐ ܐ_ܢܐ ܒܻ݁ܐܝܕ݂ܱܘܗ_ܝ ܕ݁ܘܟ݁ܝܬ݂ܐ ܕ݁ܨܨܐ ܘܪܡܐ ܐ_ܢܐ ܒ݁ܗܝܢ ܨܒ݂ܥܬ݂ܝ ܘܡܱܘܫܛ ܐ_ܢܐ ܐܻܝܕ݂ܝ ܒ݁ܕ݂ܱܦ݂ܢܗ ܠܐ ܡܗܱܝܡܢ ܐ_ܢܐ
John 20:26 ܘܒ݂ܬ݂ܱܪ ܬ݁ܡܢܝܐ ܝܱܘܡܻܝܢ ܬ݁ܘܒ݂ ܠܓ݂ܱܘ ܗ_ܘܱܘ ܬܱ݁ܠܡܻܝܕ݂ܐ ܘܬ݂ܐܘܡܱܐ ܥܱܡܗܘܢ ܘܐܬ݂ܐ ܝܫܘܥ ܟܱ݁ܕ݂ ܐܱܚܻܝܕ݂ܻܝܢ ܬܱ݁ܪܥܐ ܩܡ ܒܱ݁ܡܨܱܥܬ݂ܐ ܘܐܡܱܪ ܠܗܘܢ ܫܠܡܐ ܥܱܡܟ݂ܘܢ
John 20:27 ܘܐܡܱܪ ܠܬ݂ܐܘܡܱܐ ܐܱܝܬ݁ܐ ܨܒ݂ܥܟ݂ ܠܗܪܟ݁ܐ ܘܱܚܙܻܝ ܐܻܝܕ݂ܱܝ ܘܱܐܝܬ݁ܐ ܐܻܝܕ݂ܟ݂ ܘܱܐܘܫܛ ܒ݁ܓ݂ܱܒ݁ܝ ܘܠܐ ܬ݁ܗܘܐ ܠܐ ܡܗܱܝܡܢܐ ܐܠܐ ܡܗܱܝܡܢܐ
John 20:28 ܘܱܥܢܐ ܬ݁ܐܘܡܱܐ ܘܐܡܱܪ ܠܗ ܡܪܝ ܘܱܐܠܗܝ
John 20:29 ܐܡܱܪ ܠܗ ܝܫܘܥ ܗܫܐ ܕܱ݁ܚܙܱܝܬ݁ܢܝ ܗܱܝܡܢܬ݁ ܛܘܒ݂ܱܝܗܘܢ ܠܱܐܝܠܝܢ ܕ݁ܠܐ ܚܙܱܐܘܢܝ ܘܗܱܝܡܢܘ
John 20:30 ܣܱܓܻ݁ܝܐܬ݂ܐ ܕ݁ܝܢ ܐܬ݂ܘܬ݂ܐ ܐ_ܚܪܢܝܬ݂ܐ ܥܒ݂ܱܕ݂ ܝܫܘܥ ܩܕ݂ܡ ܬܱ݁ܠܡܻܝܕ݂ܱܘܗ_ܝ ܐܱܝܠܝܢ ܕ݁ܠܐ ܟ݁ܬ݂ܻܝܒ݂ܢ ܒܱ݁ܟ݂ܬ݂ܒ݂ܐ ܗܢܐ
John 20:31 ܐܦ݂ ܗܠܝܢ ܕ݁ܝܢ ܕܱ݁ܟ݂ܬ݂ܻܝܒ݂ܢ ܕܱ݁ܬ݂ܗܱܝܡܢܘܢ ܕ݁ܝܫܘܥ ܗܘ ܡܫܻܝܚܐ ܒ݁ܪܗ ܕܱ݁ܐܠܗܐ ܘܡܐ ܕ݁ܗܱܝܡܢܬ݁ܘܢ ܢܗܘܘܢ ܠܟ݂ܘܢ ܒܱ݁ܫܡܗ ܚܱܝܐ ܕܱ݁ܠܥܠܱܡ
John 21:1 ܒ݁ܬ݂ܱܪ ܗܠܝܢ ܚܱܘܻܝ ܬ݁ܘܒ݂ ܢܱܦ݂ܫܗ ܝܫܘܥ ܠܬ݂ܱܠܡܻܝܕ݂ܱܘܗ_ܝ ܥܱܠ ܝܱܡܐ ܕ݁ܛܻܝܒ݂ܪܻܝܘܣ ܚܱܘܻܝ ܕ݁ܝܢ ܗܟ݂ܱܢܐ
John 21:2 ܐܻܝܬ݂ܱܝܗܘܢ ܗ_ܘܱܘ ܐܱܟ݂ܚܕ݂ܐ ܫܡܥܘܢ ܟܻ݁ܐܦ݂ܐ ܘܬ݂ܐܘܡܱܐ ܕ݁ܡܬ݂ܐܡܱܪ ܬ݁ܐܡܐ ܘܢܱܬ݂ܱܢܱܝܐܝܻܠ ܗܱܘ ܕ݁ܡܢ ܩܛܢܐ ܕܱ݁ܓ݂ܠܻܝܠܐ ܘܱܒ݂ܢܱܝ ܙܱܒ݂ܕ݂ܱܝ ܘܱܬ݂ܪܝܢ ܐ_ܚܪܢܻܝܢ ܡܢ ܬܱ݁ܠܡܻܝܕ݂ܐ
John 21:3 ܐܡܱܪ ܠܗܘܢ ܫܡܥܘܢ ܟܻ݁ܐܦ݂ܐ ܐܙܠ ܐ_ܢܐ ܐܨܘܕ݂ ܢܘܢܐ ܐܡܪܻܝܢ ܠܗ ܐܦ݂ ܚܢܱܢ ܐܬ݂ܝܢܱܢ ܥܱܡܟ݂ ܘܱܢܦ݂ܱܩܘ ܘܱܣܠܩܘ ܠܱܣܦ݂ܻܝܢ_ܬ݁ܐ ܘܱܒ݂ܗܱܘ ܠܻܠܝܐ ܡܕ݁ܡ ܠܐ ܨܕ݂ܘ
John 21:4 ܟܱ݁ܕ݂ ܕ݁ܝܢ ܗܘܐ ܨܱܦ݂ܪܐ ܩܡ ܝܫܘܥ ܥܱܠ ܝܱܕ݂ ܝܱܡܐ ܘܠܐ ܝܕ݂ܱܥܘ ܬܱ݁ܠܡܻܝܕ݂ܐ ܕ݁ܝܫܘܥ ܗ_ܘ
John 21:5 ܘܐܡܱܪ ܠܗܘܢ ܝܫܘܥ ܛܠܝܐ ܠܡܐ ܐܻܝܬ݂ ܠܟ݂ܘܢ ܡܕ݁ܡ ܠܡܠܥܱܣ ܐܡܪܻܝܢ ܠܗ ܠܐ
John 21:6 ܐܡܱܪ ܠܗܘܢ ܐܱܪܡܱܘ ܡܨܻܝܕ݂ܬ݁ܟ݂ܘܢ ܡܢ ܓܱ݁ܒ݁ܐ ܕ݁ܝܱܡܻܝܢܐ ܕܱ݁ܣܦ݂ܻܝܢ_ܬ݁ܐ ܘܡܫܟ݁ܚܻܝܢ ܐܢ_ܬ݁ܘܢ ܘܱܐܪܡܻܝܘ ܘܠܐ ܐܫܟܱ݁ܚܘ ܠܡܓ݁ܕ݂ܗ ܠܱܡܨܻܝܕ݂ܬ݁ܐ ܡܢ ܣܘܓ݂ܐܐ ܕ݁ܢܘܢܐ ܕ݁ܐܚܕܱ݁ܬ݂
John 21:7 ܘܐܡܱܪ ܬܱ݁ܠܡܻܝܕ݂ܐ ܗܱܘ ܕ݁ܪܚܡ ܗ_ܘܐ ܠܗ ܝܫܘܥ ܠܟ݂ܻܐܦ݂ܐ ܗܢܐ ܡܪܱܢ ܗ_ܘ ܫܡܥܘܢ ܕ݁ܝܢ ܟܱ݁ܕ݂ ܫܡܱܥ ܕ݁ܡܪܱܢ ܗ_ܘ ܢܣܱܒ݂ ܟ݁ܘܬܻ݁ܝܢܗ ܡܚܐ ܒ݁ܚܱܨܱܘܗ_ܝ ܡܛܠ ܕ݁ܥܱܪܛܠܝܐ ܗ_ܘܐ ܘܱܫܕ݂ܐ ܢܱܦ݂ܫܗ ܒ݁ܝܱܡܐ ܕ݁ܢܻܐܬ݂ܐ ܠܘܬ݂ ܝܫܘܥ
John 21:8 ܐ_ܚܪܢܐ ܕ݁ܝܢ ܬܱ݁ܠܡܻܝܕ݂ܐ ܒܱ݁ܣܦ݂ܻܝܢ_ܬ݁ܐ ܐܬ݂ܱܘ ܠܐ ܓ݁ܝܪ ܪܱܚܻܝܩܻܝܢ ܗ_ܘܱܘ ܣܱܓܻ݁ܝ ܡܢ ܐܱܪܥܐ ܐܠܐ ܐܱܝܟ݂ ܡܱܐܬ݂ܝܢ ܐܱܡܻܝܢ ܘܢܓ݂ܕܻ݁ܝܢ ܗ_ܘܱܘ ܠܗ ܠܱܡܨܻܝܕ݂ܬ݁ܐ ܗܝ ܕ݁ܢܘܢܐ
John 21:9 ܟܱ݁ܕ݂ ܕ݁ܝܢ ܣܠܩܘ ܠܱܐܪܥܐ ܚܙܱܘ ܓ݁ܘܡܪܐ ܟܱ݁ܕ݂ ܣܻܝܡܢ ܘܢܘܢܐ ܟܱ݁ܕ݂ ܣܻܝܡ ܥܠܱܝܗܝܢ ܘܠܱܚܡܐ
John 21:10 ܘܐܡܱܪ ܠܗܘܢ ܝܫܘܥ ܐܱܝܬܱ݁ܘ ܡܢ ܗܢܘܢ ܢܘܢܐ ܕ݁ܨܕ݂ܬ݁ܘܢ ܗܫܐ
John 21:11 ܘܱܣܠܩ ܫܡܥܘܢ ܟܻ݁ܐܦ݂ܐ ܘܢܱܓ݂ܕ݁ܗ ܠܱܡܨܻܝܕ݂ܬ݁ܐ ܠܱܐܪܥܐ ܟܱ݁ܕ݂ ܡܱܠܝܐ ܢܘܢܐ ܪܱܘܪܒ݂ܐ ܡܐܐ ܘܚܱܡܫܻܝܢ ܘܱܬ݂ܠܬ݂ܐ ܘܱܒ݂ܗܢܐ ܟ݁ܠܗ ܝܘܩܪܐ ܠܐ ܐܨܛܱܪܝܱܬ݂ ܡܨܻܝܕ݂ܬ݁ܐ ܗܝ
John 21:12 ܘܐܡܱܪ ܠܗܘܢ ܝܫܘܥ ܬܱ݁ܘ ܐܫܬܱ݁ܪܱܘ ܐ_ܢܫ ܕ݁ܝܢ ܡܢ ܬܱ݁ܠܡܻܝܕ݂ܐ ܠܐ ܡܱܡܪܱܚ ܗ_ܘܐ ܕܱ݁ܢܫܱܐܠܻܝܘܗ_ܝ ܕ݁ܡܱܢܘ ܕ݁ܝܕ݂ܥܻܝܢ ܗ_ܘܱܘ ܕ݁ܡܪܱܢ ܗ_ܘ
John 21:13 ܩܪܒ݂ ܕ݁ܝܢ ܝܫܘܥ ܘܱܫܩܱܠ ܠܱܚܡܐ ܘܢܘܢܐ ܘܝܱܗ_ܒ݂ ܠܗܘܢ
John 21:14 ܗܕ݂ܐ ܕܱ݁ܬ݂ܠܬ݂ ܙܱܒ݂ܢܻܝܢ ܐܬ݂ܚܙܻܝ ܝܫܘܥ ܠܬ݂ܱܠܡܻܝܕ݂ܱܘܗ_ܝ ܟܱ݁ܕ݂ ܩܡ ܡܢ ܒ݁ܝܬ݂ ܡܻܝܬ݂ܐ
John 21:15 ܟܱ݁ܕ݂ ܕ݁ܝܢ ܐܫܬܱ݁ܪܻܝܘ ܐܡܱܪ ܝܫܘܥ ܠܫܡܥܘܢ ܟܻ݁ܐܦ݂ܐ ܫܡܥܘܢ ܒܱ݁ܪ-ܝܘܢܱܐ ܪܚܡ ܐܱܢ_ܬ݁ ܠܻܝ ܝܱܬܻ݁ܝܪ ܡܢ ܗܠܝܢ ܐܡܱܪ ܠܗ ܐܻܝܢ ܡܪܝ ܐܱܢ_ܬ݁ ܝܕ݂ܱܥ ܐܱܢ_ܬ݁ ܕ݁ܪܚܡ ܐ_ܢܐ ܠܟ݂ ܐܡܱܪ ܠܗ ܪܥܻܝ ܠܻܝ ܐܡܪܱܝ
John 21:16 ܐܡܱܪ ܠܗ ܬ݁ܘܒ݂ ܕ݁ܬ݂ܱܪܬ݁ܝܢ ܙܱܒ݂ܢܻܝܢ ܫܡܥܘܢ ܒܱ݁ܪ-ܝܘܢܱܐ ܪܚܡ ܐܱܢ_ܬ݁ ܠܻܝ ܐܡܱܪ ܠܗ ܐܻܝܢ ܡܪܝ ܐܱܢ_ܬ݁ ܝܕ݂ܱܥ ܐܱܢ_ܬ݁ ܕ݁ܪܚܡ ܐ_ܢܐ ܠܟ݂ ܐܡܱܪ ܠܗ ܝܫܘܥ ܪܥܻܝ ܠܻܝ ܥܪܒܱ݁ܝ
John 21:17 ܐܡܱܪ ܠܗ ܕܱ݁ܬ݂ܠܬ݂ ܙܱܒ݂ܢܻܝܢ ܫܡܥܘܢ ܒܱ݁ܪ-ܝܘܢܱܐ ܪܚܡ ܐܱܢ_ܬ݁ ܠܻܝ ܘܟ݂ܪܝܱܬ݂ ܠܗ ܠܟ݂ܻܐܦ݂ܐ ܕ݁ܐܡܱܪ ܠܗ ܕܱ݁ܬ݂ܠܬ݂ ܙܱܒ݂ܢܻܝܢ ܕ݁ܪܚܡ ܐܱܢ_ܬ݁ ܠܻܝ ܘܐܡܱܪ ܠܗ ܡܪܝ ܟ݁ܠ ܡܕ݁ܡ ܐܱܢ_ܬ݁ ܚܟ݂ܡ ܐܱܢ_ܬ݁ ܐܱܢ_ܬ݁ ܝܕ݂ܱܥ ܐܱܢ_ܬ݁ ܕ݁ܪܚܡ ܐ_ܢܐ ܠܟ݂ ܐܡܱܪ ܠܗ ܝܫܘܥ ܪܥܻܝ ܠܻܝ ܢܩܱܘܬ݂ܝ
John 21:18 ܐܱܡܻܝܢ ܐܱܡܻܝܢ ܐܡܱܪ ܐ_ܢܐ ܠܟ݂ ܕ݁ܟ݂ܱܕ݂ ܛܠܐ ܗ_ܘܱܝܬ݁ ܐܱܢ_ܬ݁ ܠܢܱܦ݂ܫܟ݂ ܐܣܱܪ ܗ_ܘܱܝܬ݁ ܚܱܨܱܝܟ݁ ܘܱܡܗܱܠܟ݂ ܗ_ܘܱܝܬ݁ ܠܱܐܝܟ݁ܐ ܕ݁ܨܒ݂ܐ ܐܱܢ_ܬ݁ ܡܐ ܕ݁ܝܢ ܕܱ݁ܣܐܒ݂ܬ݁ ܬ݁ܦ݂ܫܘܛ ܐܻܝܕ݂ܱܝܟ݁ ܘܱܐ_ܚܪܻܝܢ ܢܐܣܘܪ ܠܟ݂ ܚܱܨܱܝܟ݁ ܘܢܱܘܒ݁ܠܟ݂ ܠܱܐܝܟ݁ܐ ܕ݁ܠܐ ܨܒ݂ܐ ܐܱܢ_ܬ݁
John 21:19 ܗܕ݂ܐ ܕ݁ܝܢ ܐܡܱܪ ܕܱ݁ܢܚܱܘܐ ܒܱ݁ܐܝܢܐ ܡܱܘܬ݁ܐ ܥܬ݂ܻܝܕ݂ ܕܱ݁ܢܫܱܒܱ݁ܚ ܠܱܐܠܗܐ ܘܟ݂ܱܕ݂ ܐܡܱܪ ܗܠܝܢ ܐܡܱܪ ܠܗ ܬ݁ܐ ܒ݁ܬ݂ܱܪܝ
John 21:20 ܘܐܬ݂ܦ݁ܢܻܝ ܫܡܥܘܢ ܟܻ݁ܐܦ݂ܐ ܘܱܚܙܐ ܠܬ݂ܱܠܡܻܝܕ݂ܐ ܗܱܘ ܕ݁ܪܚܡ ܗ_ܘܐ ܝܫܘܥ ܕ݁ܐܬ݂ܐ ܒ݁ܬ݂ܪܗ ܗܱܘ ܕܱ݁ܢܦ݂ܱܠ ܗ_ܘܐ ܒܱ݁ܚܫܡܻܝܬ݂ܐ ܥܱܠ ܚܱܕ݂ܝܗ ܕ݁ܝܫܘܥ ܘܐܡܱܪ ܡܪܝ ܡܱܢܘ ܡܱܫܠܡ ܠܟ݂
John 21:21 ܠܗܢܐ ܟܱ݁ܕ݂ ܚܙܐ ܟܻ݁ܐܦ݂ܐ ܐܡܱܪ ܠܝܫܘܥ ܡܪܝ ܘܗܢܐ ܡܢܐ
John 21:22 ܐܡܱܪ ܠܗ ܝܫܘܥ ܐܢ ܨܒ݂ܐ ܐ_ܢܐ ܕܱ݁ܢܩܱܘܐ ܗܢܐ ܥܕ݂ܱܡܐ ܕ݁ܐܬ݂ܐ ܐ_ܢܐ ܠܟ݂ ܡܐ ܠܟ݂ ܐܱܢ_ܬ݁ ܬ݁ܐ ܒ݁ܬ݂ܱܪܝ
John 21:23 ܘܢܦ݂ܩܱܬ݂ ܗܕ݂ܐ ܡܠܬ݂ܐ ܒ݁ܝܬ݂ ܐܱܚܐ ܕ݁ܗܱܘ ܬܱ݁ܠܡܻܝܕ݂ܐ ܠܐ ܡܐܬ݂ ܝܫܘܥ ܕ݁ܝܢ ܠܐ ܗ_ܘܐ ܕ݁ܠܐ ܡܐܬ݂ ܐܡܱܪ ܐܠܐ ܕ݁ܐܢ ܨܒ݂ܐ ܐ_ܢܐ ܕܱ݁ܢܩܱܘܐ ܗܢܐ ܥܕ݂ܱܡܐ ܕ݁ܐܬ݂ܐ ܐ_ܢܐ ܠܟ݂ ܡܐ ܠܟ݂
John 21:24 ܗܢܱܘ ܬܱ݁ܠܡܻܝܕ݂ܐ ܕܱ݁ܐܣܗܕ݂ ܥܱܠ ܗܠܝܢ ܟ݁ܠܗܝܢ ܘܐܦ݂ ܟ݁ܬ݂ܱܒ݂ ܐܢܝܢ ܘܝܕ݂ܥܻܝܢ ܚ_ܢܱܢ ܕ݁ܫܱܪܻܝܪܐ ܗ_ܝ ܣܗܕ݁ܘܬ݂ܗ
John 21:25 ܐܻܝܬ݂ ܕ݁ܝܢ ܐܦ݂ ܐ_ܚܪܢܝܬ݂ܐ ܣܱܓܻ݁ܝܐܬ݂ܐ ܕܱ݁ܥܒ݂ܱܕ݂ ܝܫܘܥ ܐܱܝܠܝܢ ܕ݁ܐܠܘ ܚܕ݂ܐ ܚܕ݂ܐ ܡܬ݂ܟܱ݁ܬ݂ܒ݁ܢ ܗ_ܘܱܝ ܐܦ݂ ܠܐ ܗܘ ܥܠܡܐ ܐܱܝܟ݂ ܕ݁ܣܒ݂ܱܪ ܐ_ܢܐ ܣܦ݂ܩ ܗ_ܘܐ ܠܱܟ݂ܬ݂ܒ݂ܐ ܕ݁ܡܬ݂ܟܱ݁ܬ݂ܒܻ݁ܝܢ ܗ_ܘܱܘ
Acts 1:1 ܟ݁ܬ݂ܒ݂ܐ ܩܱܕ݂ܡܝܐ ܟ݁ܬ݂ܒ݁ܬ݂ ܐܘ ܬ݁ܐܘܦ݂ܻܝܠܐ ܥܱܠ ܟ݁ܠܗܝܢ ܐܱܝܠܝܢ ܕ݁ܫܱܪܻܝ ܡܪܱܢ ܝܫܘܥ ܡܫܻܝܚܐ ܠܡܥܒܱ݁ܕ݂ ܘܱܠܡܱܠܦ݂ܘ
Acts 1:2 ܥܕ݂ܱܡܐ ܠܝܱܘܡܐ ܗܱܘ ܕ݁ܒ݂ܗ ܐܣܬܱ݁ܠܱܩ ܡܢ ܒ݁ܬ݂ܱܪ ܕ݁ܦ݂ܱܩܕ݂ ܗ_ܘܐ ܐܢܘܢ ܠܱܫܠܻܝܚܐ ܐܱܝܠܝܢ ܕܱ݁ܓ݂ܒ݂ܐ ܒ݁ܪܘܚܐ ܕ݁ܩܘܕ݂ܫܐ
Acts 1:3 ܗܢܘܢ ܕ݁ܐܦ݂ ܚܱܘܻܝ ܠܗܘܢ ܢܱܦ݂ܫܗ ܟܱ݁ܕ݂ ܚܱܝ ܡܢ ܒ݁ܬ݂ܱܪ ܕ݁ܚܱܫ ܒ݁ܐܬ݂ܘܬ݂ܐ ܣܱܓܻ݁ܝܐܬ݂ܐ ܒ݁ܝܱܘܡܻܝܢ ܐܱܪܒ݁ܥܻܝܢ ܟܱ݁ܕ݂ ܡܬ݂ܚܙܐ ܗ_ܘܐ ܠܗܘܢ ܘܐܡܱܪ ܥܱܠ ܡܱܠܟ݁ܘܬ݂ܐ ܕܱ݁ܐܠܗܐ
Acts 1:4 ܘܟ݂ܱܕ݂ ܐܟ݂ܱܠ ܥܱܡܗܘܢ ܠܱܚܡܐ ܦܱ݁ܩܕ݂ ܐܢܘܢ ܕ݁ܡܢ ܐܘܪܻܫܠܡ ܠܐ ܢܦ݂ܪܩܘܢ ܐܠܐ ܕܱ݁ܢܩܱܘܘܢ ܠܫܘܘ_ܕ݁ܝܗ ܕܱ݁ܐܒ݂ܐ ܗܱܘ ܕܱ݁ܫܡܱܥܬ݁ܘܢ ܡܢܝ
Acts 1:5 ܕ݁ܝܘܚܱܢܢ ܐܱܥܡܕ݂ ܒ݁ܡܱܝܐ ܘܱܐܢ_ܬ݁ܘܢ ܬ݁ܥܡܕ݂ܘܢ ܒ݁ܪܘܚܐ ܕ݁ܩܘܕ݂ܫܐ ܠܐ ܒ݁ܬ݂ܱܪ ܝܱܘܡܬ݂ܐ ܣܱܓܻ݁ܝܐܐ
Acts 1:6 ܗܢܘܢ ܕ݁ܝܢ ܟܱ݁ܕ݂ ܟ݁ܢܻܝܫܻܝܢ ܫܱܐܠܘܗ_ܝ ܘܐܡܪܻܝܢ ܠܗ ܡܪܱܢ ܐܢ ܒ݁ܗܢܐ ܙܱܒ݂ܢܐ ܡܱܦ݂ܢܐ ܐܱܢ_ܬ݁ ܡܱܠܟ݁ܘܬ݂ܐ ܠܻܐܝܣܪܝܠ
Acts 1:7 ܐܡܱܪ ܠܗܘܢ ܗܘ ܠܐ ܗ_ܘܬ݂ ܕܻ݁ܝܠܟ݂ܘܢ ܗܕ݂ܐ ܠܡܕܱ݁ܥ ܙܱܒ݂ܢܐ ܐܱܘ ܙܱܒ݂ܢܐ ܐܱܝܠܝܢ ܕܱ݁ܐܒ݂ܐ ܣܡ ܐܢܘܢ ܒ݁ܫܘܠܛܢܐ ܕ݁ܢܱܦ݂ܫܗ
Acts 1:8 ܐܠܐ ܟܱ݁ܕ݂ ܬܻ݁ܐܬ݂ܐ ܪܘܚܐ ܕ݁ܩܘܕ݂ܫܐ ܥܠܱܝܟ݁ܘܢ ܬ݁ܩܱܒ݁ܠܘܢ ܚܱܝܠܐ ܘܬ݂ܗܘܘܢ ܠܻܝ ܣܗܕ݁ܐ ܒ݁ܐܘܪܻܫܠܡ ܘܱܒ݂ܟ݂ܠܗ ܝܻܗܘܕ݂ ܘܐܦ݂ ܒ݁ܝܬ݂ ܫܡܪܝܐ ܘܱܥܕ݂ܱܡܐ ܠܣܱܘܦ݁ܝܗ ܕܱ݁ܐܪܥܐ
Acts 1:9 ܘܟ݂ܱܕ݂ ܗܠܝܢ ܐܡܱܪ ܟܱ݁ܕ݂ ܚܙܝܢ ܠܗ ܐܣܬܱ݁ܠܱܩ ܘܱܥܢܢܐ ܩܱܒ݁ܠܬ݂ܗ ܘܐܬ݂ܟܱ݁ܣܻܝ ܡܢ ܥܱܝܢܱܝܗܘܢ
Acts 1:10 ܘܟ݂ܱܕ݂ ܚܝܪܻܝܢ ܗ_ܘܱܘ ܒܱ݁ܫܡܱܝܐ ܟܱ݁ܕ݂ ܗܘ ܐܙܠ ܗ_ܘܐ ܐܫܬ݁ܟ݂ܱܚܘ ܬ݁ܪܝܢ ܓܱ݁ܒ݂ܪܻܝܢ ܩܝܡܻܝܢ ܠܘܬ݂ܗܘܢ ܒܱ݁ܠܒ݂ܘܫܐ ܚܘܪܐ
Acts 1:11 ܘܐܡܪܻܝܢ ܠܗܘܢ ܓܱ݁ܒ݂ܪܐ ܓ݁ܠܻܝܠܝܐ ܡܢܐ ܩܝܡܻܝܢ ܐܢ_ܬ݁ܘܢ ܘܚܝܪܻܝܢ ܒܱ݁ܫܡܱܝܐ ܗܢܐ ܝܫܘܥ ܕ݁ܐܣܬܱ݁ܠܱܩ ܡܢܟ݂ܘܢ ܠܱܫܡܱܝܐ ܗܟ݂ܱܢܐ ܢܻܐܬ݂ܐ ܐܱܝܟ݂ ܡܐ ܕܱ݁ܚܙܱܝܬ݁ܘܢܝܗ_ܝ ܕܱ݁ܣܠܩ ܠܱܫܡܱܝܐ
Acts 1:12 ܘܡܢ ܒ݁ܬ݂ܱܪܟ݁ܢ ܗܦ݂ܱܟ݂ܘ ܠܗܘܢ ܠܐܘܪܻܫܠܡ ܡܢ ܛܘܪܐ ܕ݁ܡܬ݂ܩܪܐ ܕ݁ܒ݂ܝܬ݂ ܙܱܝܬ݁ܐ ܕܻ݁ܐܝܬ݂ܱܘܗ_ܝ ܥܱܠ ܓ݁ܢ_ܒ݂ ܐܘܪܻܫܠܡ ܘܦ݂ܱܪܻܝܩ ܡܢܗ ܐܱܝܟ݂ ܫܱܒ݂ܥܐ ܐܣܛܕ݂ܱܘܢ
Acts 1:13 ܘܡܢ ܒ݁ܬ݂ܱܪ ܕ݁ܥܱܠܘ ܣܠܩܘ ܠܗܘܢ ܠܥܠܻܝܬ݂ܐ ܗܝ ܕ݁ܗܘܝܢ ܗ_ܘܱܘ ܒ݁ܗ ܦ݁ܛܪܘܣ ܘܝܘܚܱܢܢ ܘܝܱܥܩܘܒ݂ ܘܱܐܢܕ݁ܪܐܘܣ ܘܦ݂ܻܝܠܻܝܦ݁ܘܣ ܘܬ݂ܐܘܡܱܐ ܘܡܱܬܱ݁ܝ ܘܒ݂ܱܪ-ܬ݁ܘܠܡܱܝ ܘܝܱܥܩܘܒ݂ ܒܱ݁ܪ ܚܱܠܦ݂ܱܝ ܘܫܡܥܘܢ ܛܱܢܢܐ ܘܻܝܗܘܕ݂ܐ ܒܱ݁ܪ ܝܱܥܩܘܒ݂
Acts 1:14 ܗܠܝܢ ܟ݁ܠܗܘܢ ܐܱܟ݂ܚܕ݂ܐ ܐܱܡܻܝܢܻܝܢ ܗ_ܘܱܘ ܒܱ݁ܨܠܘܬ݂ܐ ܒܱ݁ܚܕ݂ܐ ܢܦ݂ܫ ܥܱܡ ܢܫܐ ܘܥܱܡ ܡܱܪܝܱܡ ܐܡܗ ܕ݁ܝܫܘܥ ܘܥܱܡ ܐܱܚܱܘܗ_ܝ
Acts 1:15 ܘܱܒ݂ܗܘܢ ܒ݁ܝܱܘܡܬ݂ܐ ܗܢܘܢ ܩܡ ܫܡܥܘܢ ܟܻ݁ܐܦ݂ܐ ܡܨܥܱܬ݂ ܬܱ݁ܠܡܻܝܕ݂ܐ ܐܻܝܬ݂ ܗ_ܘܐ ܕ݁ܝܢ ܬܱ݁ܡܢ ܟ݁ܢܫܐ ܕ݁ܐ_ܢܫܐ ܐܱܝܟ݂ ܡܐܐ ܘܥܣܪܻܝܢ ܘܐܡܱܪ
Acts 1:16 ܓܱ݁ܒ݂ܪܐ ܐܱܚܱܝܢ ܙܕ݂ܩ ܗ_ܘܐ ܕ݁ܢܬ݂ܡܱܠܐ ܟ݁ܬ݂ܒ݂ܐ ܐܱܝܢܐ ܕ݁ܩܱܕ݁ܡ ܐܡܱܪ ܪܘܚܐ ܕ݁ܩܘܕ݂ܫܐ ܒ݁ܦ݂ܘܡܗ ܕ݁ܕ݂ܱܘܻܝܕ݂ ܥܱܠ ܝܻܗܘܕ݂ܐ ܗܱܘ ܕܱ݁ܗܘܐ ܡܕ݂ܱܒ݁ܪܢܐ ܠܗܢܘܢ ܕ݁ܐܚܱܕ݂ܘ ܠܝܫܘܥ
Acts 1:17 ܡܛܠ ܕܱ݁ܡܢܐ ܗ_ܘܐ ܥܱܡܱܢ ܘܻܐܝܬ݂ ܗ_ܘܐ ܠܗ ܦ݁ܣܐ ܒ݁ܬ݂ܫܡܫܬ݁ܐ ܗܕ݂ܐ
Acts 1:18 ܗܢܱܘ ܕܱ݁ܩܢܐ ܠܗ ܩܪܻܝܬ݂ܐ ܡܢ ܐܱܓ݂ܪܐ ܕܱ݁ܚܛܻܝܬ݂ܐ ܘܱܢܦ݂ܱܠ ܥܱܠ ܐܱܦܱ݁ܘܗ_ܝ ܥܱܠ ܐܱܪܥܐ ܘܐܬ݂ܦ݁ܪܬ݂ ܡܢ ܡܨܱܥܬ݂ܗ ܘܐܬ݂ܐܫܕ݂ ܟ݁ܠܗ ܓ݁ܘܝܗ
Acts 1:19 ܘܗܻܝ ܗܕ݂ܐ ܐܬ݂ܝܱܕ݂ܥܱܬ݂ ܠܟ݂ܠܗܘܢ ܕ݁ܥܡܪܻܝܢ ܒ݁ܐܘܪܻܫܠܡ ܘܗܟ݂ܱܢܐ ܐܬ݂ܩܱܪܝܱܬ݂ ܩܪܻܝܬ݂ܐ ܗܝ ܒ݁ܠܫܢܗ ܕܱ݁ܐܬ݂ܪܐ ܚܩܱܠ ܕ݁ܡܐ ܕܻ݁ܐܝܬ݂ܱܘܗ_ܝ ܬ݁ܘܪܓ݁ܡܗ ܩܘܪܝܱܬ݂ ܕ݁ܡ
Acts 1:20 ܟ݁ܬ݂ܻܝܒ݂ ܓ݁ܝܪ ܒ݁ܣܦ݂ܪܐ ܕ݁ܡܱܙܡܘܪܐ ܕ݁ܕ݂ܱܝܪܗ ܬ݁ܗܘܐ ܚܱܪܒ݁ܐ ܘܥܡܘܪ ܠܐ ܢܗܘܐ ܒ݁ܗ ܘܬ݂ܫܡܫܬ݁ܗ ܢܣܱܒ݂ ܐ_ܚܪܻܝܢ
Acts 1:21 ܘܠܝܐ ܗ_ܝ ܗܟ݂ܻܝܠ ܠܚܱܕ݂ ܡܢ ܗܠܝܢ ܓܱ݁ܒ݂ܪܐ ܕܱ݁ܗܘܱܘ ܥܱܡܱܢ ܒ݁ܗܢܐ ܙܱܒ݂ܢܐ ܟ݁ܠܗ ܕ݁ܒ݂ܗ ܥܱܠ ܘܱܢܦ݂ܱܩ ܥܠܱܝܢ ܡܪܱܢ ܝܫܘܥ
Acts 1:22 ܕܱ݁ܐܩܦ݂ ܡܢ ܡܱܥܡܘܕ݂ܻܝܬ݂ܗ ܕ݁ܝܘܚܱܢܢ ܥܕ݂ܱܡܐ ܠܝܱܘܡܐ ܕ݁ܐܣܬܱ݁ܠܱܩ ܡܢ ܠܘܬ݂ܱܢ ܕ݁ܗܘ ܢܗܘܐ ܥܱܡܱܢ ܣܗܕ݁ܐ ܕܱ݁ܩܝܡܬ݁ܗ
Acts 1:23 ܘܱܐܩܻܝܡܘ ܬ݁ܪܝܢ ܠܝܱܘܣܦ݂ ܕ݁ܡܬ݂ܩܪܐ ܒܱ݁ܪܫܱܒ݁ܐ ܕ݁ܐܫܬܱ݁ܡܻܝ ܝܘܣܛܘܣ ܘܱܠܡܱܬܻ݁ܝܱܐ
Acts 1:24 ܘܟ݂ܱܕ݂ ܨܱܠܻܝܘ ܐܡܱܪܘ ܐܱܢ_ܬ݁ ܡܪܝܐ ܝܕ݂ܱܥ ܕܱ݁ܒ݂ܠܒܱ݁ܘܬ݂ܐ ܕ݁ܟ݂ܠ ܚܱܘܐ ܚܱܕ݂ ܐܱܝܢܐ ܕ݁ܓ݂ܒ݂ܐ ܐܱܢ_ܬ݁ ܡܢ ܗܠܝܢ ܬ݁ܪܱܝܗܘܢ
Acts 1:25 ܕ݁ܗܘ ܢܩܱܒ݁ܠ ܦ݁ܣܐ ܕ݁ܬ݂ܫܡܫܬ݁ܐ ܘܱܫܠܻܝܚܘܬ݂ܐ ܕ݁ܡܢܗ ܦ݁ܪܱܩ ܝܻܗܘܕ݂ܐ ܕ݁ܢܻܐܙܱܠ ܠܗ ܠܱܐܬ݂ܪܗ
Acts 1:26 ܘܱܐܪܡܻܝܘ ܦܨܐ ܘܣܠܩܱܬ݂ ܠܡܱܬܻ݁ܝܱܐ ܘܐܬ݂ܡܢܻܝ ܥܱܡ ܚܕ݂ܱܥܣܱܪ ܫܠܻܝܚܐ
Acts 2:1 ܘܟ݂ܱܕ݂ ܐܬ݂ܡܱܠܻܝܘ ܝܱܘܡܬ݂ܐ ܕ݁ܦ݁ܢܛܻܩܘܣܛܻܐ ܟܱ݁ܕ݂ ܟ݁ܢܻܝܫܻܝܢ ܗ_ܘܱܘ ܟ݁ܠܗܘܢ ܐܱܟ݂ܚܕ݂ܐ
Acts 2:2 ܗܘܐ ܡܢ ܫܠܝܐ ܡܢ ܫܡܱܝܐ ܩܠܐ ܐܱܝܟ݂ ܪܘܚܐ ܥܱܙܻܝܙܬ݁ܐ ܘܐܬ݂ܡܠܻܝ ܗ_ܘܐ ܡܢܗ ܟ݁ܠܗ ܒܱ݁ܝܬ݁ܐ ܗܱܘ ܕ݁ܒ݂ܗ ܝܬ݂ܒܻ݁ܝܢ ܗ_ܘܱܘ
Acts 2:3 ܘܐܬ݂ܚܙܻܝܘ ܠܗܘܢ ܠܫܢܐ ܕ݁ܡܬ݂ܦܱ݁ܠܓ݂ܻܝܢ ܗ_ܘܱܘ ܐܱܝܟ݂ ܢܘܪܐ ܘܻܝܬ݂ܒ݂ܘ ܥܱܠ ܚܱܕ݂ ܚܱܕ݂ ܡܢܗܘܢ
Acts 2:4 ܘܐܬ݂ܡܠܻܝܘ ܟ݁ܠܗܘܢ ܒ݁ܪܘܚܐ ܕ݁ܩܘܕ݂ܫܐ ܘܱܐܩܦ݂ܘ ܗ_ܘܱܘ ܠܱܡܡܱܠܠܘ ܒ݁ܠܫܢ ܠܫܢ ܐܱܝܟ݂ ܡܐ ܕ݁ܪܘܚܐ ܝܗܒ݂ ܗ_ܘܐ ܠܗܘܢ ܠܱܡܡܱܠܠܘ
Acts 2:5 ܐܻܝܬ݂ ܗ_ܘܱܘ ܕ݁ܝܢ ܓܱ݁ܒ݂ܪܐ ܕ݁ܥܡܪܻܝܢ ܒ݁ܐܘܪܻܫܠܡ ܕ݁ܕ݂ܚܠܻܝܢ ܡܢ ܐܱܠܗܐ ܝܻܗܘܕ݂ܝܐ ܡܢ ܟ݁ܠ ܥܱܡ_ܡܐ ܕܱ݁ܬ݂ܚܝܬ݂ ܫܡܱܝܐ
Acts 2:6 ܘܟ݂ܱܕ݂ ܗܘܐ ܩܠܐ ܗܱܘ ܟ݁ܢܱܫ ܟ݁ܠܗ ܥܱܡܐ ܘܐܫܬ݁ܓ݂ܫ ܡܛܠ ܕ݁ܫܡܱܥ ܗ_ܘܐ ܐ_ܢܫ ܐ_ܢܫ ܡܢܗܘܢ ܕܱ݁ܡܡܱܠܠܻܝܢ ܗ_ܘܱܘ ܒ݁ܠܫܢܱܝܗܘܢ
Acts 2:7 ܬܱ݁ܗܻܝܪܻܝܢ ܗܘܱܘ ܕ݁ܝܢ ܟ݁ܠܗܘܢ ܘܡܬ݁ܕܱ݁ܡܪܻܝܢ ܟܱ݁ܕ݂ ܐܡܪܻܝܢ ܗ_ܘܱܘ ܚܱܕ݂ ܠܚܱܕ݂ ܗܠܝܢ ܟ݁ܠܗܘܢ ܕܱ݁ܡܡܱܠܠܻܝܢ ܠܐ ܗܐ ܓ݁ܠܻܝܠܝܐ ܐܢܘܢ
Acts 2:8 ܐܱܝܟܱ݁ܢܐ ܚܢܱܢ ܫܡܥܻܝܢ ܚ_ܢܱܢ ܐ_ܢܫ ܐ_ܢܫ ܠܫܢܗ ܕ݁ܒ݂ܗ ܝܻܠܻܝܕ݂ܻܝܢ ܚ_ܢܱܢ
Acts 2:9 ܦܱ݁ܪܬ݂ܘܝܐ ܘܡܕ݂ܝܐ ܘܱܐܠܱܢܝܐ ܘܱܐܝܠܝܢ ܕ݁ܥܡܪܻܝܢ ܒ݁ܝܬ݂-ܢܱܗܪܻܝܢ ܝܻܗܘܕ݂ܝܐ ܘܩܱܦ݁ܘܕ݂ܩܝܐ ܘܱܕ݂ܡܢ ܐܱܬ݂ܪܐ ܕ݁ܦ݁ܢܛܘܣ ܘܕ݂ܱܐܣܻܝܱܐ
Acts 2:10 ܘܱܕ݂ܡܢ ܐܱܬ݂ܪܐ ܕܱ݁ܦ݂ܪܘܓ݂ܻܝܱܐ ܘܱܕ݂ܦܱ݁ܡܦ݂ܘܠܻܝܱܐ ܘܱܕ݂ܡܨܪܝܢ ܘܕ݂ܱܐܬ݂ܪܱܘܬ݂ܐ ܕ݁ܠܘܒ݂ܻܐ ܕ݁ܩܱܪܻܝܒ݂ܻܝܢ ܠܩܘܪܻܝܢܻܐ ܘܱܐܝܠܝܢ ܕ݁ܐܬ݂ܱܘ ܡܢ ܪܗ_ܘܡܻܐ ܝܻܗܘܕ݂ܝܐ ܘܓ݂ܻܝܘܪܐ
Acts 2:11 ܘܱܕ݂ܡܢ ܩܪܻܛܻܐ ܘܥܱܪܒ݂ܝܐ ܗܐ ܫܡܥܻܝܢ ܚ_ܢܱܢ ܡܢܗܘܢ ܕܱ݁ܡܡܱܠܠܻܝܢ ܒ݁ܠܫܢܱܝܢ ܕܻ݁ܝܠܱܢ ܬ݁ܕ݂ܡܪܬ݂ܗ ܕܱ݁ܐܠܗܐ
Acts 2:12 ܡܬ݁ܕܱ݁ܡܪܻܝܢ ܗ_ܘܱܘ ܕ݁ܝܢ ܟ݁ܠܗܘܢ ܘܬ݂ܱܘܻܝܪܻܝܢ ܟܱ݁ܕ݂ ܐܡܪܻܝܢ ܚܱܕ݂ ܠܚܱܕ݂ ܕ݁ܡܢܐ ܗ_ܝ ܗܕ݂ܐ ܨܒ݂ܘܬ݂ܐ
Acts 2:13 ܐ_ܚܪܢܐ ܕ݁ܝܢ ܡܡܱܝܩܻܝܢ ܗ_ܘܱܘ ܒ݁ܗܘܢ ܟܱ݁ܕ݂ ܐܡܪܻܝܢ ܗܠܝܢ ܡܐܪܻܝܬ݂ܐ ܐܫܬܻ݁ܝܘ ܘܱܪܘܻܝܘ
Acts 2:14 ܒ݁ܬ݂ܱܪܟ݁ܢ ܩܡ ܫܡܥܘܢ ܟܻ݁ܐܦ݂ܐ ܥܱܡ ܚܕ݂ܱܥܣܱܪ ܫܠܻܝܚܻܝܢ ܘܱܐܪܻܝܡ ܩܠܗ ܘܐܡܱܪ ܠܗܘܢ ܓܱ݁ܒ݂ܪܐ ܝܻܗܘܕ݂ܝܐ ܘܟ݂ܠܗܘܢ ܕ݁ܥܡܪܻܝܢ ܒ݁ܐܘܪܻܫܠܡ ܗܕ݂ܐ ܬ݁ܬ݂ܻܝܕ݂ܱܥ ܠܟ݂ܘܢ ܘܨܘܬ݂ܘ ܡܠܱܝ
Acts 2:15 ܠܐ ܓ݁ܝܪ ܐܱܝܟܱ݁ܢܐ ܕܱ݁ܐܢ_ܬ݁ܘܢ ܣܒ݂ܪܻܝܢ ܗܠܝܢ ܪܘܝܢ ܕ݁ܗܐ ܥܕ݂ܱܡܐ ܠܗܫܐ ܬ݁ܠܬ݂ ܐܢܝܢ ܫܥܻܝܢ
Acts 2:16 ܐܠܐ ܗܕ݂ܐ ܗ_ܻܝ ܕܱ݁ܐܡܻܝܪܐ ܒ݁ܝܘܐܝܠ ܢܒ݂ܻܝܐ
Acts 2:17 ܢܗܘܐ ܒ݁ܝܱܘܡܬ݂ܐ ܐ_ܚܪܝܐ ܐܡܱܪ ܐܱܠܗܐ ܐܫܘܕ݂ ܪܘܚܝ ܥܱܠ ܟ݁ܠ ܒ݁ܣܱܪ ܘܢܬ݂ܢܱܒ݁ܘܢ ܒ݁ܢܱܝܟ݁ܘܢ ܘܱܒ݂ܢܬ݂ܟ݂ܘܢ ܘܓ݂ܱܕ݁ܘܕ݂ܱܝܟ݁ܘܢ ܚܙܘܢܐ ܢܚܙܘܢ ܘܩܱܫܻܝܫܱܝܟ݁ܘܢ ܚܠܡܐ ܢܚܠܡܘܢ
Acts 2:18 ܘܥܱܠ ܥܱܒ݂ܕܱ݁ܝ ܘܥܱܠ ܐܱܡܗܬ݂ܝ ܐܫܘܕ݂ ܪܘܚܝ ܒ݁ܝܱܘܡܬ݂ܐ ܗܢܘܢ ܘܢܬ݂ܢܱܒ݁ܘܢ
Acts 2:19 ܘܐܬ݁ܠ ܐܬ݂ܘܬ݂ܐ ܒܱ݁ܫܡܱܝܐ ܘܱܓ݂ܒ݂ܱܪܘܬ݂ܐ ܥܱܠ ܐܱܪܥܐ ܕ݁ܡܐ ܘܢܘܪܐ ܘܥܛܪܐ ܕܱ݁ܬ݂ܢܢܐ
Acts 2:20 ܫܡܫܐ ܢܬ݂ܚܱܠܱܦ݂ ܒ݁ܥܱܡܛܢܐ ܘܣܱܗܪܐ ܒܱ݁ܕ݂ܡܐ ܥܱܕ݂ܠܐ ܢܻܐܬ݂ܐ ܝܱܘܡܗ ܕ݁ܡܪܝܐ ܪܱܒ݁ܐ ܘܱܕ݂ܚܻܝܠܐ
Acts 2:21 ܘܢܗܘܐ ܟ݁ܠ ܕ݁ܢܩܪܐ ܫܡܗ ܕ݁ܡܪܝܐ ܢܻܚܐ
Acts 2:22 ܓܱ݁ܒ݂ܪܐ ܒ݁ܢܱܝ ܐܻܝܣܪܝܠ ܫܡܱܥܘ ܡܠܐ ܗܠܝܢ ܝܫܘܥ ܢܨܪܝܐ ܓܱ݁ܒ݂ܪܐ ܕ݁ܡܢ ܐܱܠܗܐ ܐܬ݂ܚܙܻܝ ܠܘܬ݂ܟ݂ܘܢ ܒ݁ܚܱܝܠܐ ܘܒ݂ܐܬ݂ܘܬ݂ܐ ܘܒ݂ܱܓ݂ܒ݂ܱܪܘܬ݂ܐ ܐܱܝܠܝܢ ܕܱ݁ܐܠܗܐ ܥܒ݂ܱܕ݂ ܒܱ݁ܝܢܬ݂ܟ݂ܘܢ ܒܻ݁ܐܝܕ݂ܗ ܐܱܝܟ݂ ܕܱ݁ܐܢ_ܬ݁ܘܢ ܝܕ݂ܥܻܝܢ ܐܢ_ܬ݁ܘܢ
Acts 2:23 ܠܗܢܐ ܕܱ݁ܦ݂ܪܻܝܫ ܗ_ܘܐ ܠܗ ܠܗܕ݂ܐ ܒܱ݁ܡܩܱܕ݁ܡܘܬ݂ ܝܻܕ݂ܱܥܬ݂ܗ ܘܱܒ݂ܨܒ݂ܝܢܗ ܕܱ݁ܐܠܗܐ ܐܱܫܠܡܬ݁ܘܢܝܗ_ܝ ܒܻ݁ܐܝܕ݂ܱܝ ܪܱܫܻܝܥܐ ܘܱܙܩܱܦ݂ܬ݁ܘܢ ܘܱܩܛܱܠܬ݁ܘܢ
Acts 2:24 ܐܱܠܗܐ ܕ݁ܝܢ ܐܱܩܻܝܡܗ ܘܱܫܪܐ ܚܒ݂ܠܝܗ ܕܱ݁ܫܝܘܠ ܡܛܠ ܕ݁ܠܐ ܡܫܟ݁ܚܐ ܗ_ܘܬ݂ ܕ݁ܢܬ݁ܬ݁ܚܕ݂ ܒ݁ܗ ܒܱ݁ܫܝܘܠ
Acts 2:25 ܕܱ݁ܘܻܝܕ݂ ܓ݁ܝܪ ܐܡܱܪ ܥܠܱܘܗ_ܝ ܡܩܱܕ݁ܡ ܗ_ܘܻܝܬ݂ ܚܙܐ ܠܡܪܝ ܒ݁ܟ݂ܠܙܒ݂ܱܢ ܕ݁ܥܱܠ ܝܱܡܻܝܢܝ ܗ_ܘ ܕ݁ܠܐ ܐܙܘܥ
Acts 2:26 ܡܛܠ ܗܢܐ ܐܬ݂ܒܱ݁ܣܱܡ ܠܒ݁ܝ ܘܪܘܙܱܬ݂ ܬ݁ܫܒ݁ܘܚܬ݁ܝ ܘܐܦ݂ ܦܱ݁ܓ݂ܪܝ ܢܱܓ݁ܢ ܥܱܠ ܣܱܒ݂ܪܐ
Acts 2:27 ܡܛܠ ܕ݁ܠܐ ܫܒ݂ܩ ܐܱܢ_ܬ݁ ܠܢܱܦ݂ܫܝ ܒܱ݁ܫܝܘܠ ܘܠܐ ܝܗܒ݂ ܐܱܢ_ܬ݁ ܠܚܱܣܝܟ݂ ܕ݁ܢܚܙܐ ܚܒ݂ܠܐ
Acts 2:28 ܓ݁ܠܱܝܬ݁ ܠܻܝ ܐܘܪܚܐ ܕ݁ܚܱܝܐ ܬ݁ܡܠܝܢܝ ܒܱ݁ܣܻܝܡܘܬ݂ܐ ܥܱܡ ܦܱ݁ܪܨܘܦ݁ܟ݂
Acts 2:29 ܓܱ݁ܒ݂ܪܐ ܐܱܚܱܝܢ ܡܱܦܱ݁ܣ ܠܡܻܐܡܱܪ ܥܻܝܢ ܒܱ݁ܓ݂ܠܐ ܠܘܬ݂ܟ݂ܘܢ ܥܱܠ ܪܻܝܫ ܐܱܒ݂ܗܬ݂ܐ ܕܱ݁ܘܻܝܕ݂ ܕ݁ܡܻܝܬ݂ ܘܐܦ݂ ܐܬ݂ܩܒ݂ܱܪ ܘܒ݂ܝܬ݂ ܩܒ݂ܘܪܗ ܐܻܝܬ݂ܱܘܗ_ܝ ܠܘܬ݂ܱܢ ܥܕ݂ܱܡܐ ܠܝܱܘܡܢܐ
Acts 2:30 ܢܒ݂ܻܝܐ ܗܘܐ ܓ݁ܝܪ ܘܝܕ݂ܱܥ ܗ_ܘܐ ܕ݁ܡܱܘܡܬ݂ܐ ܝܻܡܐ ܠܗ ܐܱܠܗܐ ܕ݁ܡܢ ܦܻ݁ܐܪܐ ܕ݁ܟ݂ܱܪܣܟ݂ ܐܱܘܬ݁ܒ݂ ܥܱܠ ܟ݁ܘܪܣܝܟ݂
Acts 2:31 ܘܩܱܕ݁ܡ ܚܙܐ ܘܡܱܠܠ ܥܱܠ ܩܝܡܬ݁ܗ ܕܱ݁ܡܫܻܝܚܐ ܕ݁ܠܐ ܐܫܬ݁ܒ݂ܩ ܒܱ݁ܫܝܘܠ ܐܦ݂ܠܐ ܦܱ݁ܓ݂ܪܗ ܚܙܐ ܚܒ݂ܠܐ
Acts 2:32 ܠܗܢܐ ܝܫܘܥ ܐܱܩܻܝܡ ܐܱܠܗܐ ܘܱܚܢܱܢ ܟ݁ܠܱܢ ܣܗܕܱ݁ܘܗ_ܝ
Acts 2:33 ܘܗܘܝܘ ܕܱ݁ܒ݂ܝܱܡܻܝܢܗ ܕܱ݁ܐܠܗܐ ܐܬ݁ܬ݁ܪܻܝܡ ܘܱܢܣܱܒ݂ ܡܢ ܐܱܒ݂ܐ ܫܘܘ_ܕ݁ܝܐ ܕ݁ܥܱܠ ܪܘܚܐ ܕ݁ܩܘܕ݂ܫܐ ܘܐܫܱܕ݂ ܡܱܘܗܱܒ݂ܬ݁ܐ ܗܕ݂ܐ ܕ݁ܗܐ ܚܙܝܢ ܐܢ_ܬ݁ܘܢ ܘܫܡܥܻܝܢ ܐܢ_ܬ݁ܘܢ
Acts 2:34 ܠܐ ܗ_ܘܐ ܓ݁ܝܪ ܕܱ݁ܘܻܝܕ݂ ܣܠܩ ܠܱܫܡܱܝܐ ܡܛܠ ܕ݁ܗܘ ܐܡܱܪ ܕ݁ܐܡܱܪ ܡܪܝܐ ܠܡܪܝ ܬ݁ܒ݂ ܠܟ݂ ܡܢ ܝܱܡܻܝܢܝ
Acts 2:35 ܥܕ݂ܱܡܐ ܕ݁ܐܣܻܝܡ ܒ݁ܥܠܕ݁ܒ݂ܒ݂ܱܝܟ݁ ܟ݁ܘܒ݂ܫܐ ܠܪܓ݂ܠܱܝܟ݁
Acts 2:36 ܫܱܪܻܝܪܐܝܻܬ݂ ܗܟ݂ܻܝܠ ܢܕܱ݁ܥ ܟ݁ܠܗ ܒ݁ܝܬ݂ ܐܻܝܣܪܝܠ ܕ݁ܡܪܝܐ ܘܱܡܫܻܝܚܐ ܥܱܒ݂ܕ݁ܗ ܐܱܠܗܐ ܠܗܢܐ ܝܫܘܥ ܕܱ݁ܐܢ_ܬ݁ܘܢ ܙܩܱܦ݂ܬ݁ܘܢ
Acts 2:37 ܘܟ݂ܱܕ݂ ܫܡܱܥܘ ܗܠܝܢ ܐܬ݂ܓ݁ܢܱܚܘ ܒ݁ܠܒ݁ܗܘܢ ܘܐܡܱܪܘ ܠܫܡܥܘܢ ܘܱܠܫܱܪܟ݁ܐ ܕܱ݁ܫܠܻܝܚܐ ܡܢܐ ܢܥܒ݁ܕ݂ ܐܱܚܱܝܢ
Acts 2:38 ܐܡܱܪ ܠܗܘܢ ܫܡܥܘܢ ܬ݁ܘܒ݂ܘ ܘܱܥܡܱܕ݂ܘ ܐ_ܢܫ ܐ_ܢܫ ܡܢܟ݂ܘܢ ܒܱ݁ܫܡܗ ܕ݁ܡܪܝܐ ܝܫܘܥ ܠܫܘܒ݂ܩܢ ܚܛܗܐ ܕܱ݁ܬ݂ܩܱܒ݁ܠܘܢ ܡܱܘܗܱܒ݂ܬ݁ܐ ܕ݁ܪܘܚܐ ܕ݁ܩܘܕ݂ܫܐ
Acts 2:39 ܠܟ݂ܘܢ ܓ݁ܝܪ ܗܘܐ ܫܘܘ_ܕ݁ܝܐ ܘܠܱܒ݂ܢܱܝܟ݁ܘܢ ܘܱܠܟ݂ܠܗܘܢ ܐܱܝܠܝܢ ܕ݁ܪܱܚܻܝܩܻܝܢ ܐܱܝܠܝܢ ܕ݁ܗܘ ܐܱܠܗܐ ܢܩܪܐ ܐܢܘܢ
Acts 2:40 ܘܱܒ݂ܡܠܐ ܐ_ܚܪܢܝܬ݂ܐ ܣܱܓܻ݁ܝܐܬ݂ܐ ܡܣܱܗܕ݂ ܗ_ܘܐ ܠܗܘܢ ܘܒ݂ܥܐ ܗ_ܘܐ ܡܢܗܘܢ ܟܱ݁ܕ݂ ܐܡܱܪ ܚܝܱܘ ܡܢ ܫܱܪܒ݁ܬ݂ܐ ܗܕ݂ܐ ܡܥܱܩܱܡܬ݁ܐ
Acts 2:41 ܘܐ_ܢܫܻܝܢ ܡܢܗܘܢ ܥܬ݂ܻܝܕ݂ܐܝܻܬ݂ ܩܱܒ݁ܠܘ ܡܠܬ݂ܗ ܘܗܱܝܡܢܘ ܘܱܥܡܱܕ݂ܘ ܘܐܬ݁ܬܱ݁ܘܣܱܦ݂ܘ ܒ݁ܗܱܘ ܝܱܘܡܐ ܐܱܝܟ݂ ܬ݁ܠܬ݂ܐ ܐܱܠܦ݂ܻܝܢ ܢܱܦ݂ܫܢ
Acts 2:42 ܘܱܐܡܻܝܢܻܝܢ ܗ_ܘܱܘ ܒ݁ܝܘܠܦ݁ܢܐ ܕܱ݁ܫܠܻܝܚܐ ܘܡܫܬܱ݁ܘܬ݁ܦ݂ܻܝܢ ܗ_ܘܱܘ ܒܱ݁ܨܠܘܬ݂ܐ ܘܒ݂ܱܩܨܝܐ ܕ݁ܐܘܟ݂ܱܪܻܣܛܻܝܱܐ
Acts 2:43 ܘܗܘܝܐ ܗ_ܘܬ݂ ܕ݁ܚܠܬ݂ܐ ܠܟ݂ܠ ܢܦ݂ܫ ܘܐܬ݂ܘܬ݂ܐ ܣܱܓܻ݁ܝܐܬ݂ܐ ܘܱܓ݂ܒ݂ܱܪܘܬ݂ܐ ܗܘܝܢ ܗ_ܘܱܝ ܒ݁ܝܱܕ݂ ܫܠܻܝܚܐ ܒ݁ܐܘܪܻܫܠܡ
Acts 2:44 ܘܟ݂ܠܗܘܢ ܐܱܝܠܝܢ ܕ݁ܗܱܝܡܢܘ ܗ_ܘܱܘ ܐܱܟ݂ܚܕ݂ܐ ܗܘܱܘ ܘܟ݂ܠܡܕ݁ܡ ܕܻ݁ܐܝܬ݂ ܗ_ܘܐ ܠܗܘܢ ܕ݁ܓ݂ܱܘܐ ܗܘܐ
Acts 2:45 ܘܱܐܝܠܝܢ ܕܻ݁ܐܝܬ݂ ܗ_ܘܐ ܠܗܘܢ ܩܢܝܢܐ ܡܙܱܒ݁ܢܻܝܢ ܗ_ܘܱܘ ܠܗ ܘܱܡܦ݂ܱܠܓ݂ܻܝܢ ܗ_ܘܱܘ ܠܐ_ܢܫ ܐ_ܢܫ ܐܱܝܟ݂ ܡܕ݁ܡ ܕܱ݁ܣܢܻܝܩ ܗ_ܘܐ
Acts 2:46 ܘܟ݂ܠܝܘܡ ܐܱܡܻܝܢܻܝܢ ܗ_ܘܱܘ ܒ݁ܗܱܝܟ݁ܠܐ ܒܱ݁ܚܕ݂ܐ ܢܦ݂ܫ ܘܱܒ݂ܒ݂ܱܝܬ݁ܐ ܩܨܝܢ ܗ_ܘܱܘ ܦ݁ܪܻܝܣܬ݁ܐ ܘܱܡܩܱܒ݁ܠܻܝܢ ܗ_ܘܱܘ ܣܱܝܒ݁ܪܬ݁ܐ ܟܱ݁ܕ݂ ܪܘܙܻܝܢ ܘܒ݂ܱܒ݂ܪܻܝܪܘܬ݂ܐ ܕ݁ܠܒ݁ܗܘܢ
Acts 2:47 ܡܫܱܒ݁ܚܻܝܢ ܗ_ܘܱܘ ܠܱܐܠܗܐ ܟܱ݁ܕ݂ ܝܻܗܻܝܒ݂ܻܝܢ ܒ݁ܪܱܚܡܐ ܩܕ݂ܡ ܟ݁ܠܗ ܥܱܡܐ ܘܡܪܱܢ ܡܱܘܣܦ݂ ܗ_ܘܐ ܟ݁ܠܝܘܡ ܠܱܐܝܠܝܢ ܕ݁ܚܐܝܢ ܒ݁ܥܻܕ݁_ܬ݁ܐ
Acts 3:1 ܘܱܗܘܐ ܕ݁ܟ݂ܱܕ݂ ܣܠܩܻܝܢ ܫܡܥܘܢ ܟܻ݁ܐܦ݂ܐ ܘܝܘܚܱܢܢ ܐܱܟ݂ܚܕ݂ܐ ܠܗܱܝܟ݁ܠܐ ܒ݁ܥܕ݁ܢܐ ܕܱ݁ܨܠܘܬ݂ܐ ܕܱ݁ܬ݂ܫܱܥ ܫܥܻܝܢ
Acts 3:2 ܘܗܐ ܓܱ݁ܒ݂ܪܐ ܚܱܕ݂ ܚܓ݂ܻܝܪܐ ܕ݁ܡܢ ܟ݁ܪܣ ܐܡܗ ܫܩܻܝܠܻܝܢ ܗ_ܘܱܘ ܐ_ܢܫܐ ܐܱܝܠܝܢ ܕܱ݁ܡܥܕ݂ܻܝܢ ܗ_ܘܱܘ ܡܱܝܬ݁ܝܢ ܘܣܝܡܻܝܢ ܠܗ ܒ݁ܬ݂ܱܪܥܐ ܕ݁ܗܱܝܟ݁ܠܐ ܕ݁ܡܬ݂ܩܪܐ ܫܱܦܻ݁ܝܪܐ ܕ݁ܢܗܘܐ ܫܐܠ ܙܕ݂ܩܬ݂ܐ ܡܢ ܗܢܘܢ ܕ݁ܥܐܠܻܝܢ ܠܗܱܝܟ݁ܠܐ
Acts 3:3 ܗܢܐ ܟܱ݁ܕ݂ ܚܙܐ ܠܫܡܥܘܢ ܘܱܠܝܘܚܱܢܢ ܕ݁ܥܐܠܻܝܢ ܠܗܱܝܟ݁ܠܐ ܒ݁ܥܐ ܗ_ܘܐ ܡܢܗܘܢ ܕ݁ܢܬ݁ܠܘܢ ܠܗ ܙܕ݂ܩܬ݂ܐ
Acts 3:4 ܘܚܪܘ ܒ݁ܗ ܫܡܥܘܢ ܘܝܘܚܱܢܢ ܘܐܡܱܪܘ ܠܗ ܚܘܪ ܒܱ݁ܢ
Acts 3:5 ܗܘ ܕ݁ܝܢ ܚܪ ܒ݁ܗܘܢ ܟܱ݁ܕ݂ ܣܒ݂ܱܪ ܗ_ܘܐ ܠܡܣܱܒ݂ ܡܢܗܘܢ ܡܕ݁ܡ
Acts 3:6 ܐܡܱܪ ܠܗ ܫܡܥܘܢ ܕܱ݁ܗܒ݂ܐ ܘܣܻܐܡܐ ܠܱܝܬ݁ ܠܻܝ ܐܠܐ ܡܕ݁ܡ ܕܻ݁ܐܝܬ݂ ܠܻܝ ܝܗܒ݂ ܐ_ܢܐ ܠܟ݂ ܒܱ݁ܫܡܗ ܕ݁ܝܫܘܥ ܡܫܻܝܚܐ ܢܨܪܝܐ ܩܘܡ ܗܱܠܟ݂
Acts 3:7 ܘܱܐܚܕ݁ܗ ܒܻ݁ܐܝܕ݂ܗ ܕ݁ܝܱܡܻܝܢܐ ܘܱܐܩܻܝܡܗ ܘܒ݂ܗ ܒ݁ܫܥܬ݂ܐ ܫܱܪ ܪܓ݂ܠܱܘܗ_ܝ ܘܥܩܒ݂ܱܘܗ_ܝ
Acts 3:8 ܘܱܫܘܱܪ ܩܡ ܘܗܱܠܟ݂ ܘܥܱܠ ܥܱܡܗܘܢ ܠܗܱܝܟ݁ܠܐ ܟܱ݁ܕ݂ ܡܗܱܠܟ݂ ܘܱܡܫܱܘܱܪ ܘܱܡܫܱܒܱ݁ܚ ܠܱܐܠܗܐ
Acts 3:9 ܘܱܚܙܱܐܘܗ_ܝ ܟ݁ܠܗ ܥܱܡܐ ܟܱ݁ܕ݂ ܡܗܱܠܟ݂ ܘܱܡܫܱܒܱ݁ܚ ܠܱܐܠܗܐ
Acts 3:10 ܘܐܫܬܱ݁ܘܕܱ݁ܥܘ ܕ݁ܗܘܝܘ ܗܱܘ ܚܕ݂ܘܪܐ ܕ݁ܝܬ݂ܒ݂ ܗ_ܘܐ ܟ݁ܠܝܘܡ ܘܫܐܠ ܙܕ݂ܩܬ݂ܐ ܥܱܠ ܬܱ݁ܪܥܐ ܕ݁ܡܬ݂ܩܪܐ ܫܱܦܻ݁ܝܪܐ ܘܐܬ݂ܡܠܻܝܘ ܬ݁ܡܗܐ ܘܕ݂ܘܡܪܐ ܥܱܠ ܡܕ݁ܡ ܕܱ݁ܗܘܐ
Acts 3:11 ܘܟ݂ܱܕ݂ ܐܱܚܻܝܕ݂ ܗܘܐ ܠܫܡܥܘܢ ܘܱܠܝܘܚܱܢܢ ܪܗܛ ܟ݁ܠܗ ܥܱܡܐ ܟܱ݁ܕ݂ ܬܱ݁ܗܻܝܪ ܠܘܬ݂ܗܘܢ ܠܐܣܛܘܐ ܕ݁ܡܬ݂ܩܪܐ ܕܱ݁ܫܠܝܡܘܢ
Acts 3:12 ܘܟ݂ܱܕ݂ ܚܙܐ ܫܡܥܘܢ ܥܢܐ ܘܐܡܱܪ ܠܗܘܢ ܓܱ݁ܒ݂ܪܐ ܒ݁ܢܱܝ ܐܻܝܣܪܝܠ ܡܢܐ ܡܬ݁ܕܱ݁ܡܪܻܝܢ ܐܢ_ܬ݁ܘܢ ܒ݁ܗܢܐ ܐܱܘ ܒܱ݁ܢ ܡܢܐ ܚܝܪܻܝܢ ܐܢ_ܬ݁ܘܢ ܐܱܝܟ݂ ܗܱܘ ܕܱ݁ܒ݂ܚܱܝܠܐ ܕܻ݁ܝܠܱܢ ܐܱܘ ܒ݁ܫܘܠܛܢܱܢ ܥܒ݂ܱܕ݂ܢ ܗܕ݂ܐ ܕܱ݁ܢܗܱܠܟ݂ ܗܢܐ
Acts 3:13 ܐܱܠܗܗ ܗ_ܘ ܕܱ݁ܐܒ݂ܪܗܡ ܘܕ݂ܻܐܝܣܚܩ ܘܱܕ݂ܝܱܥܩܘܒ݂ ܐܱܠܗܐ ܕܱ݁ܐܒ݂ܗܬ݂ܱܢ ܫܱܒܱ݁ܚ ܠܱܒ݂ܪܗ ܝܫܘܥ ܗܱܘ ܕܱ݁ܐܢ_ܬ݁ܘܢ ܐܱܫܠܡܬ݁ܘܢ ܘܱܟ݂ܦ݂ܱܪܬ݁ܘܢ ܒ݁ܗ ܩܕ݂ܡ ܐܱܦܱ݁ܘܗ_ܝ ܕ݁ܦ݂ܻܝܠܱܛܘܣ ܟܱ݁ܕ݂ ܗܘ ܙܱܕ݁ܩ ܗ_ܘܐ ܕ݁ܢܫܪܝܘܗ_ܝ
Acts 3:14 ܐܱܢ_ܬ݁ܘܢ ܕ݁ܝܢ ܒ݁ܩܱܕܻ݁ܝܫܐ ܘܙܱܕܻ݁ܝܩܐ ܟ݁ܦ݂ܱܪܬ݁ܘܢ ܘܫܐܠܬ݁ܘܢ ܠܟ݂ܘܢ ܠܓ݂ܱܒ݂ܪܐ ܩܛܘܠܐ ܕ݁ܢܬ݂ܻܝܗܒ݂ ܠܟ݂ܘܢ
Acts 3:15 ܘܱܠܗܱܘ ܪܻܫܐ ܕ݁ܚܱܝܐ ܩܛܱܠܬ݁ܘܢ ܕ݁ܠܗ ܐܱܩܻܝܡ ܐܱܠܗܐ ܡܢ ܒ݁ܝܬ݂ ܡܻܝܬ݂ܐ ܘܱܚܢܱܢ ܟ݁ܠܱܢ ܣܗܕܱ݁ܘܗ_ܝ
Acts 3:16 ܘܱܒ݂ܗܱܝܡܢܘܬ݂ܐ ܕܱ݁ܫܡܗ ܠܗܢܐ ܕ݁ܚܙܝܢ ܐܢ_ܬ݁ܘܢ ܘܝܕ݂ܥܻܝܢ ܐܢ_ܬ݁ܘܢ ܗܘ ܐܱܫܱܪ ܘܱܐܣܻܝ ܘܗܱܝܡܢܘܬ݂ܐ ܕ݁ܒ݂ܗ ܝܗܒܱ݁ܬ݂ ܠܗ ܗܕ݂ܐ ܚܠܻܝܡܘܬ݂ܐ ܩܕ݂ܡ ܟ݁ܠܟ݂ܘܢ
Acts 3:17 ܒ݁ܪܱܡ ܗܫܐ ܐܱܚܱܝ ܝܕ݂ܱܥ ܐ_ܢܐ ܕܱ݁ܒ݂ܛܘܥܝܱܝ ܥܒ݂ܱܕ݁ܬ݁ܘܢ ܗܕ݂ܐ ܐܱܝܟ݂ ܕܱ݁ܥܒ݂ܱܕ݂ܘ ܪܻܫܱܝܟ݁ܘܢ
Acts 3:18 ܘܱܐܠܗܐ ܐܱܝܟ݂ ܡܕ݁ܡ ܕ݁ܩܱܕ݁ܡ ܐܱܟ݂ܪܙ ܒ݁ܦ݂ܘܡ ܟ݁ܠܗܘܢ ܢܒ݂ܻܝܐ ܕ݁ܢܚܱܫ ܡܫܻܝܚܗ ܡܱܠܻܝ ܗܟ݂ܱܢܐ
Acts 3:19 ܬ݁ܘܒ݂ܘ ܗܟ݂ܻܝܠ ܘܐܬ݂ܦ݁ܢܱܘ ܐܱܝܟܱ݁ܢܐ ܕ݁ܢܬ݂ܥܛܘܢ ܚܛܗܱܝܟ݁ܘܢ ܘܢܻܐܬ݂ܘܢ ܠܟ݂ܘܢ ܙܱܒ݂ܢܐ ܕܱ݁ܢܝܚܬ݁ܐ ܡܢ ܩܕ݂ܡ ܦܱ݁ܪܨܘܦ݁ܗ ܕ݁ܡܪܝܐ
Acts 3:20 ܘܱܢܫܱܕܱ݁ܪ ܠܟ݂ܘܢ ܠܱܐܝܢܐ ܕܱ݁ܡܛܱܝܱܒ݂ ܗ_ܘܐ ܠܟ݂ܘܢ ܠܝܫܘܥ ܡܫܻܝܚܐ
Acts 3:21 ܕ݁ܠܗ ܘܠܐ ܠܱܫܡܱܝܐ ܕܱ݁ܢܩܱܒ݁ܠܘܢ ܥܕ݂ܱܡܐ ܠܡܘܠܝܐ ܕ݁ܙܱܒ݂ܢܐ ܕ݁ܟ݂ܠܗܝܢ ܐܱܝܠܝܢ ܕ݁ܡܱܠܠ ܐܱܠܗܐ ܒ݁ܦ݂ܘܡܐ ܕܱ݁ܢܒ݂ܻܝܱܘܗ_ܝ ܩܱܕܻ݁ܝܫܐ ܕ݁ܡܢ ܥܠܱܡ
Acts 3:22 ܡܘܫܐ ܓ݁ܝܪ ܐܡܱܪ ܕܱ݁ܢܒ݂ܻܝܐ ܢܩܻܝܡ ܠܟ݂ܘܢ ܡܪܝܐ ܡܢ ܐܱܚܱܝܟ݁ܘܢ ܐܱܟ݂ܘܬ݂ܝ ܠܗ ܫܡܱܥܘ ܒ݁ܟ݂ܠ ܡܐ ܕܱ݁ܢܡܱܠܠ ܥܱܡܟ݂ܘܢ
Acts 3:23 ܘܬ݂ܗܘܐ ܟ݁ܠ ܢܱܦ݂ܫܐ ܐܱܝܕ݂ܐ ܕ݁ܠܐ ܬ݁ܫܡܱܥ ܠܱܢܒ݂ܻܝܐ ܗܱܘ ܬܻ݁ܐܒ݂ܱܕ݂ ܢܱܦ݂ܫܐ ܗܝ ܡܢ ܥܱܡܗ
Acts 3:24 ܘܱܢܒ݂ܻܝܐ ܟ݁ܠܗܘܢ ܡܢ ܫܡܘܐܝܠ ܘܱܐܝܠܝܢ ܕ݁ܡܢ ܒ݁ܬ݂ܪܗ ܗܘܱܘ ܡܱܠܠܘ ܘܱܐܟ݂ܪܙܘ ܥܱܠ ܝܱܘܡܬ݂ܐ ܗܢܘܢ
Acts 3:25 ܐܱܢ_ܬ݁ܘܢ ܐܢܘܢ ܒ݁ܢܱܝܗܘܢ ܕܱ݁ܢܒ݂ܻܝܐ ܘܱܕ݁ܕ݂ܻܝܱܬ݂ܻܩܻܐ ܐܱܝܕ݂ܐ ܕ݁ܣܡ ܐܱܠܗܐ ܠܱܐܒ݂ܗܬ݂ܱܢ ܟܱ݁ܕ݂ ܐܡܱܪ ܠܱܐܒ݂ܪܗܡ ܕܱ݁ܒ݂ܙܱܪܥܟ݂ ܢܬ݂ܒܱ݁ܪܟ݂ܢ ܟ݁ܠܗܝܢ ܫܱܪܒ݁ܬ݂ܐ ܕܱ݁ܐܪܥܐ
Acts 3:26 ܠܟ݂ܘܢ ܡܢ ܩܕ݂ܻܝܡ ܐܱܩܻܝܡ ܘܫܱܕܱ݁ܪ ܐܱܠܗܐ ܠܱܒ݂ܪܗ ܟܱ݁ܕ݂ ܡܒ݂ܱܪܟ݂ ܠܟ݂ܘܢ ܐܢ ܬ݁ܬ݂ܦ݁ܢܘܢ ܘܱܬ݁ܬ݂ܘܒ݂ܘܢ ܡܢ ܒܻ݁ܝܫܬ݂ܟ݂ܘܢ
Acts 4:1 ܘܟ݂ܱܕ݂ ܗܠܝܢ ܡܠܐ ܡܡܱܠܠܻܝܢ ܗ_ܘܱܘ ܠܥܱܡܐ ܩܡܘ ܥܠܱܝܗܘܢ ܟ݁ܗܢܐ ܘܙܱܕ݁ܘܩܝܐ ܘܱܐܪܟ݂ܘܢܐ ܕ݁ܗܱܝܟ݁ܠܐ
Acts 4:2 ܟܱ݁ܕ݂ ܡܬ݂ܚܱܡܬ݂ܻܝܢ ܗ_ܘܱܘ ܥܠܱܝܗܘܢ ܕ݁ܡܱܠܦ݂ܻܝܢ ܠܥܱܡܐ ܘܡܱܟ݂ܪܙܻܝܢ ܒܱ݁ܡܫܻܝܚܐ ܥܱܠ ܩܝܡܬ݁ܐ ܕ݁ܡܢ ܒ݁ܝܬ݂ ܡܻܝܬ݂ܐ
Acts 4:3 ܘܱܐܪܡܻܝܘ ܥܠܱܝܗܘܢ ܐܻܝܕ݂ܱܝܐ ܘܱܢܛܱܪܘ ܐܢܘܢ ܠܝܱܘܡܐ ܐ_ܚܪܻܢܐ ܡܛܠ ܕܱ݁ܩܪܒ݂ ܗ_ܘܐ ܠܗ ܪܱܡܫܐ
Acts 4:4 ܘܣܱܓܻ݁ܝܐܐ ܕܱ݁ܫܡܱܥܘ ܗ_ܘܱܘ ܡܠܬ݂ܐ ܗܱܝܡܢܘ ܗ_ܘܱܘ ܘܻܐܝܬ݂ܱܝܗܘܢ ܗ_ܘܱܘ ܒ݁ܡܢܝܢܐ ܐܱܝܟ݂ ܚܱܡܫܐ ܐܱܠܦ݂ܻܝܢ ܓܱ݁ܒ݂ܪܻܝܢ
Acts 4:5 ܘܱܠܝܱܘܡܐ ܐ_ܚܪܻܢܐ ܐܬ݂ܟܱ݁ܢܱܫܘ ܐܱܪܟ݂ܘܢܐ ܘܩܱܫܻܝܫܐ ܘܣܦ݂ܪܐ
Acts 4:6 ܘܐܦ݂ ܚܱܢܢ ܪܱܒ݁ ܟ݁ܗܢܐ ܘܩܱܝܦ݂ܐ ܘܝܘܚܱܢܢ ܘܱܐܠܟ݁ܣܱܢܕ݁ܪܘܣ ܘܱܐܝܠܝܢ ܕܻ݁ܐܝܬ݂ܱܝܗܘܢ ܗ_ܘܱܘ ܡܢ ܫܱܪܒ݁ܬ݂ܐ ܕ݁ܪܱܒܱ݁ܝ ܟ݁ܗܢܐ
Acts 4:7 ܘܟ݂ܱܕ݂ ܐܱܩܻܝܡܘ ܐܢܘܢ ܒܱ݁ܡܨܱܥܬ݂ܐ ܡܫܱܐܠܻܝܢ ܗ_ܘܱܘ ܠܗܘܢ ܕ݁ܒ݂ܱܐܝܢܐ ܚܻܝܠ ܐܱܘ ܒܱ݁ܐܝܢܐ ܫܡ ܥܒ݂ܱܕ݁ܬ݁ܘܢ ܗܕ݂ܐ
Acts 4:8 ܗܝܕ݁ܝܢ ܫܡܥܘܢ ܟܻ݁ܐܦ݂ܐ ܐܬ݂ܡܠܻܝ ܪܘܚܐ ܕ݁ܩܘܕ݂ܫܐ ܘܐܡܱܪ ܠܗܘܢ ܐܱܪܟ݂ܘܢܱܘܗ_ܝ ܕ݁ܥܱܡܐ ܘܩܱܫܻܝܫܐ ܕ݁ܒ݂ܝܬ݂ ܐܻܝܣܪܝܠ ܫܡܱܥܘ
Acts 4:9 ܐܢ ܚܢܱܢ ܝܱܘܡܢܐ ܡܬ݁ܕ݂ܻܝܢܻܝܢ ܚ_ܢܱܢ ܡܢܟ݂ܘܢ ܥܱܠ ܫܱܦܻ݁ܝܪܬ݁ܐ ܕܱ݁ܗܘܬ݂ ܠܒ݂ܱܪܢܫܐ ܟ݁ܪܻܝܗܐ ܕܱ݁ܒ݂ܡܢܐ ܗܢܐ ܐܬ݂ܱܐܣܻܝ
Acts 4:10 ܗܕ݂ܐ ܬ݁ܬ݂ܻܝܕ݂ܱܥ ܠܟ݂ܘܢ ܘܱܠܟ݂ܠܗ ܥܱܡܐ ܕܻ݁ܐܝܣܪܝܠ ܕ݁ܒ݂ܱܫܡܗ ܕ݁ܝܫܘܥ ܡܫܻܝܚܐ ܢܨܪܝܐ ܗܱܘ ܕܱ݁ܐܢ_ܬ݁ܘܢ ܙܩܱܦ݂ܬ݁ܘܢܝܗ_ܝ ܗܱܘ ܕܱ݁ܐܩܻܝܡ ܐܱܠܗܐ ܡܢ ܒ݁ܝܬ݂ ܡܻܝܬ݂ܐ ܒ݁ܗ ܒ݁ܗܱܘ ܗܐ ܩܐܡ ܗܢܐ ܩܕ݂ܡܱܝܟ݁ܘܢ ܟܱ݁ܕ݂ ܚܠܻܝܡ
Acts 4:11 ܗܢܱܘ ܟܻ݁ܐܦ݂ܐ ܕܱ݁ܐܣܠܻܝܬ݁ܘܢ ܐܱܢ_ܬ݁ܘܢ ܒܱ݁ܢܝܐ ܘܗܘ ܗܘܐ ܠܪܻܝܫ ܩܱܪܢܐ
Acts 4:12 ܘܠܱܝܬ݁ ܒ݁ܐ_ܢܫ ܐ_ܚܪܻܝܢ ܦ݁ܘܪܩܢܐ ܠܐ ܓ݁ܝܪ ܐܻܝܬ݂ ܫܡܐ ܐ_ܚܪܻܢܐ ܬ݁ܚܝܬ݂ ܫܡܱܝܐ ܕ݁ܐܬ݂ܻܝܗܒ݂ ܠܱܒ݂ܢܱܝܢܫܐ ܕ݁ܒ݂ܗ ܘܠܐ ܠܡܚܐ
Acts 4:13 ܘܟ݂ܱܕ݂ ܫܡܱܥܘ ܡܠܬ݂ܗ ܕ݁ܫܡܥܘܢ ܘܱܕ݂ܝܘܚܱܢܢ ܕ݁ܥܻܝܢ ܒܱ݁ܓ݂ܠܐ ܐܱܡܪܘܗ ܐܣܬܱ݁ܟܱ݁ܠܘ ܕ݁ܠܐ ܝܕ݂ܥܻܝܢ ܣܦ݂ܪܐ ܘܗܕ݂ܝܘܛܐ ܐܢܘܢ ܘܱܬ݂ܗܱܪܘ ܒ݁ܗܘܢ ܘܐܫܬܱ݁ܘܕܱ݁ܥܘ ܐܢܘܢ ܕ݁ܥܱܡ ܝܫܘܥ ܡܬ݂ܗܱܦ݁ܟ݂ܻܝܢ ܗ_ܘܱܘ
Acts 4:14 ܘܚܙܝܢ ܗ_ܘܱܘ ܕ݁ܩܐܡ ܗ_ܘܐ ܥܱܡܗܘܢ ܚܓ݂ܻܝܪܐ ܗܱܘ ܕ݁ܐܬ݂ܱܐܣܻܝ ܘܠܐ ܡܫܟ݁ܚܻܝܢ ܗ_ܘܱܘ ܡܕ݁ܡ ܠܡܻܐܡܱܪ ܠܘܩܒ݂ܱܠܗܘܢ
Acts 4:15 ܗܝܕ݁ܝܢ ܦ݁ܩܱܕ݂ܘ ܕ݁ܢܱܦ݁ܩܘܢ ܐܢܘܢ ܡܢ ܟ݁ܢܫܗܘܢ ܘܐܡܪܻܝܢ ܗ_ܘܱܘ ܚܱܕ݂ ܠܚܱܕ݂
Acts 4:16 ܡܢܐ ܢܥܒ݁ܕ݂ ܠܗܘܢ ܠܓ݂ܱܒ݂ܪܐ ܗܠܝܢ ܗܐ ܓ݁ܝܪ ܐܬ݂ܐ ܓ݁ܠܻܝܬ݂ܐ ܕܱ݁ܗܘܬ݂ ܒܻ݁ܐܝܕ݂ܱܝܗܘܢ ܠܟ݂ܠܗܘܢ ܥܡܘܪܝܗ ܕ݁ܐܘܪܻܫܠܡ ܐܬ݂ܝܱܕ݂ܥܱܬ݂ ܘܠܐ ܡܫܟ݁ܚܻܝܢܱܢ ܕ݁ܢܟ݂ܦ݁ܘܪ
Acts 4:17 ܐܠܐ ܕ݁ܠܐ ܝܱܬܻ݁ܝܪܐܝܻܬ݂ ܢܦ݁ܘܩ ܒ݁ܥܱܡܐ ܛܒ݁ܐ ܗܢܐ ܢܬ݂ܠܱܚܱܡ ܠܗܘܢ ܕ݁ܬ݂ܘܒ݂ ܠܐ ܢܡܱܠܠܘܢ ܒܱ݁ܫܡܐ ܗܢܐ ܠܐ_ܢܫ ܡܢ ܒ݁ܢܱܝܢܫܐ
Acts 4:18 ܘܱܩܪܱܘ ܐܢܘܢ ܘܦ݂ܱܩܕ݂ܘ ܐܢܘܢ ܕ݁ܠܱܓ݂ܡܪ ܠܐ ܢܡܱܠܠܘܢ ܘܠܐ ܢܱܠܦ݂ܘܢ ܒ݁ܫܡ ܝܫܘܥ
Acts 4:19 ܥܢܱܘ ܫܡܥܘܢ ܟܻ݁ܐܦ݂ܐ ܘܝܘܚܱܢܢ ܘܐܡܱܪܘ ܠܗܘܢ ܐܢ ܟܻ݁ܐܢܐ ܩܕ݂ܡ ܐܱܠܗܐ ܕܱ݁ܠܟ݂ܘܢ ܢܫܡܱܥ ܝܱܬܻ݁ܝܪ ܡܢ ܐܱܠܗܐ ܕ݁ܘܢܘ
Acts 4:20 ܠܐ ܓ݁ܝܪ ܡܫܟ݁ܚܻܝܢ ܚ_ܢܱܢ ܕ݁ܡܐ ܕܱ݁ܚܙܱܝܢ ܘܱܫܡܱܥܢ ܕ݁ܠܐ ܢܡܱܠܠܻܝܘܗ_ܝ
Acts 4:21 ܘܐܬ݂ܠܱܚܱܡܘ ܠܗܘܢ ܘܱܫܪܱܘ ܐܢܘܢ ܠܐ ܓ݁ܝܪ ܐܫܟܱ݁ܚܘ ܠܗܘܢ ܥܠܬ݂ܐ ܕܱ݁ܢܣܻܝܡܘܢ ܒ݁ܪܻܫܗܘܢ ܡܛܠ ܥܱܡܐ ܟ݁ܠܢܫ ܓ݁ܝܪ ܡܫܱܒܱ݁ܚ ܗ_ܘܐ ܠܱܐܠܗܐ ܥܱܠ ܡܕ݁ܡ ܕܱ݁ܗܘܐ
Acts 4:22 ܝܱܬܻ݁ܝܪ ܓ݁ܝܪ ܡܢ ܒܱ݁ܪ ܐܱܪܒ݁ܥܻܝܢ ܫܢܻܝܢ ܐܻܝܬ݂ܱܘܗ_ܝ ܗ_ܘܐ ܓܱ݁ܒ݂ܪܐ ܗܱܘ ܕܱ݁ܗܘܬ݂ ܒ݁ܗ ܗܕ݂ܐ ܐܬ݂ܐ ܕ݁ܐܣܝܘܬ݂ܐ
Acts 4:23 ܘܟ݂ܱܕ݂ ܐܫܬ݁ܪܻܝܘ ܐܬ݂ܱܘ ܠܘܬ݂ ܐܱܚܱܝܗܘܢ ܘܐܫܬܱ݁ܥܻܝܘ ܠܗܘܢ ܟ݁ܠ ܡܐ ܕ݁ܐܡܱܪܘ ܟ݁ܗܢܐ ܘܩܱܫܻܝܫܐ
Acts 4:24 ܘܗܢܘܢ ܟܱ݁ܕ݂ ܫܡܱܥܘ ܐܱܟ݂ܚܱܕ݂ ܐܱܪܻܝܡܘ ܩܠܗܘܢ ܠܘܬ݂ ܐܱܠܗܐ ܘܐܡܱܪܘ ܡܪܝܐ ܐܱܢ_ܬ݁ ܗ_ܘ ܐܱܠܗܐ ܕܱ݁ܥܒ݂ܱܕ݁ܬ݁ ܫܡܱܝܐ ܘܱܐܪܥܐ ܘܝܱܡ_ܡܐ ܘܟ݂ܠ ܕܻ݁ܐܝܬ݂ ܒ݁ܗܘܢ
Acts 4:25 ܘܱܐܢ_ܬ݁ ܗ_ܘ ܕ݁ܡܱܠܠܬ݁ ܒ݁ܝܱܕ݂ ܪܘܚܐ ܕ݁ܩܘܕ݂ܫܐ ܒ݁ܦ݂ܘܡ ܕܱ݁ܘܻܝܕ݂ ܥܱܒ݂ܕ݁ܟ݂ ܠܡܢܐ ܪܓ݂ܱܫܘ ܥܱܡ_ܡܐ ܘܐܡܘܬ݂ܐ ܪܢܱܝ ܣܪܻܝܩܘܬ݂ܐ
Acts 4:26 ܩܡܘ ܡܱܠܟ݁ܐ ܕܱ݁ܐܪܥܐ ܘܫܱܠܻܝܛܢܐ ܘܐܬ݂ܡܱܠܱܟ݂ܘ ܐܱܟ݂ܚܕ݂ܐ ܥܱܠ ܡܪܝܐ ܘܥܱܠ ܡܫܻܝܚܗ
Acts 4:27 ܐܬ݂ܟܱ݁ܢܱܫܘ ܓ݁ܝܪ ܫܱܪܻܝܪܐܝܻܬ݂ ܒܱ݁ܡܕ݂ܻܝܢ_ܬ݁ܐ ܗܕ݂ܐ ܥܱܠ ܩܱܕܻ݁ܝܫܐ ܒ݁ܪܟ݂ ܝܫܘܥ ܐܱܝܢܐ ܕܱ݁ܐܢ_ܬ݁ ܡܫܱܚܬ݁ ܗܪܘܕ݂ܣ ܘܦܻ݁ܝܠܱܛܘܣ ܥܱܡ ܥܱܡ_ܡܐ ܘܟ݂ܢܫܐ ܕܻ݁ܐܝܣܪܝܠ
Acts 4:28 ܠܡܥܒܱ݁ܕ݂ ܟ݁ܠ ܡܐ ܕܻ݁ܐܝܕ݂ܟ݂ ܘܨܒ݂ܝܢܟ݂ ܩܱܕ݁ܡ ܪܫܱܡ ܕ݁ܢܗܘܐ
Acts 4:29 ܘܐܦ݂ ܗܫܐ ܡܪܝܐ ܚܘܪ ܘܱܚܙܻܝ ܠܠܘܚܡܱܝܗܘܢ ܘܗܱܒ݂ ܠܥܱܒ݂ܕܱ݁ܝܟ݁ ܕ݁ܥܻܝܢ ܒܱ݁ܓ݂ܠܐ ܢܗܘܘܢ ܡܱܟ݂ܪܙܻܝܢ ܡܠܬ݂ܟ݂
Acts 4:30 ܟܱ݁ܕ݂ ܐܻܝܕ݂ܟ݂ ܡܱܘܫܛ ܐܱܢ_ܬ݁ ܠܐܣܘܬ݂ܐ ܘܠܱܓ݂ܒ݂ܱܪܘܬ݂ܐ ܘܠܐܬ݂ܘܬ݂ܐ ܕ݁ܢܗܘܝܢ ܒܱ݁ܫܡܗ ܕܱ݁ܒ݂ܪܟ݂ ܩܱܕܻ݁ܝܫܐ ܝܫܘܥ
Acts 4:31 ܘܟ݂ܱܕ݂ ܒ݁ܥܱܘ ܘܐܬ݂ܟܱ݁ܫܱܦ݂ܘ ܐܬ݁ܬ݁ܙܻܝܥ ܐܱܬ݂ܪܐ ܕ݁ܒ݂ܗ ܟ݁ܢܻܝܫܻܝܢ ܗ_ܘܱܘ ܘܐܬ݂ܡܠܻܝܘ ܟ݁ܠܗܘܢ ܒ݁ܪܘܚܐ ܕ݁ܩܘܕ݂ܫܐ ܘܱܡܡܱܠܠܻܝܢ ܗ_ܘܱܘ ܥܻܝܢ ܒܱ݁ܓ݂ܠܐ ܡܠܬ݂ܐ ܕܱ݁ܐܠܗܐ
Acts 4:32 ܐܻܝܬ݂ ܗ_ܘܐ ܕ݁ܝܢ ܠܟ݂ܢܫܐ ܕ݁ܐ_ܢܫܐ ܐܱܝܠܝܢ ܕ݁ܗܱܝܡܢܘ ܗ_ܘܱܘ ܚܕ݂ܐ ܢܦ݂ܫ ܘܚܱܕ݂ ܪܥܝܢ ܘܠܐ ܐ_ܢܫ ܡܢܗܘܢ ܐܡܱܪ ܗ_ܘܐ ܥܱܠ ܢܟ݂ܣܐ ܕܱ݁ܩܢܐ ܗ_ܘܐ ܕ݁ܕ݂ܻܝܠܗ ܐܢܘܢ ܐܠܐ ܟ݁ܠ ܡܕ݁ܡ ܕܻ݁ܐܝܬ݂ ܗ_ܘܐ ܠܗܘܢ ܕ݁ܓ݂ܱܘܐ ܗܘܐ
Acts 4:33 ܘܱܒ݂ܚܱܝܠܐ ܪܱܒ݁ܐ ܡܱܣܗܕ݂ܻܝܢ ܗ_ܘܱܘ ܗܢܘܢ ܫܠܻܝܚܐ ܥܱܠ ܩܝܡܬ݁ܗ ܕ݁ܝܫܘܥ ܡܫܻܝܚܐ ܘܛܱܝܒ݁ܘܬ݂ܐ ܪܱܒ݁ܬ݂ܐ ܐܻܝܬ݂ ܗ_ܘܬ݂ ܥܱܡ ܟ݁ܠܗܘܢ
Acts 4:34 ܘܐ_ܢܫ ܠܱܝܬ݁ ܗ_ܘܐ ܒ݁ܗܘܢ ܕܱ݁ܨܪܻܝܟ݂ ܐܱܝܠܝܢ ܓ݁ܝܪ ܕܱ݁ܩܢܝܢ ܗ_ܘܱܘ ܩܘܪܝܐ ܘܒ݂ܬ݁ܐ ܡܙܱܒ݁ܢܻܝܢ ܗ_ܘܱܘ ܘܡܱܝܬ݁ܝܢ ܕ݁ܡܱܝܐ ܕ݁ܡܕ݁ܡ ܕ݁ܡܙܕܱ݁ܒܱ݁ܢ
Acts 4:35 ܘܣܝܡܻܝܢ ܠܘܬ݂ ܪܓ݂ܠܱܝܗܘܢ ܕܱ݁ܫܠܻܝܚܐ ܘܡܬ݂ܻܝܗܒ݂ ܗ_ܘܐ ܠܐ_ܢܫ ܐ_ܢܫ ܐܱܝܟ݂ ܡܕ݁ܡ ܕܱ݁ܣܢܻܝܩ ܗ_ܘܐ
Acts 4:36 ܝܱܘܣܦ݂ ܕ݁ܝܢ ܗܱܘ ܕ݁ܐܬ݂ܟܱ݁ܢܻܝ ܒܱ݁ܪܢܱܒ݂ܱܐ ܡܢ ܫܠܻܝܚܐ ܕ݁ܡܬ݁ܬܱ݁ܪܓܱ݁ܡ ܒ݁ܪܐ ܕ݁ܒ݂ܘܝܐܐ ܠܘܝܐ ܡܢ ܐܱܬ݂ܪܐ ܕ݁ܩܘܦ݁ܪܣ
Acts 4:37 ܐܻܝܬ݂ ܗ_ܘܐ ܠܗ ܩܪܻܝܬ݂ܐ ܘܙܱܒ݁ܢܗ ܘܱܐܝܬܻ݁ܝ ܕ݁ܡܝܗ ܘܣܡ ܩܕ݂ܡ ܪܓ݂ܠܱܝܗܘܢ ܕܱ݁ܫܠܻܝܚܐ
Acts 5:1 ܘܓ݂ܱܒ݂ܪܐ ܚܱܕ݂ ܕܱ݁ܫܡܗ ܗܘܐ ܚܱܢܱܢܝܐ ܥܱܡ ܐܱܢ_ܬ݁ܬ݂ܗ ܕܱ݁ܫܡܗ ܗܘܐ ܫܱܦܻ݁ܝܪܐ ܙܱܒ݁ܢ ܗ_ܘܐ ܩܪܻܝܬ݂ܗ
Acts 5:2 ܘܱܫܩܱܠ ܡܢ ܛܻܝܡܝܗ ܘܛܱܫܻܝ ܟܱ݁ܕ݂ ܪܓ݂ܻܝܫܐ ܗ_ܘܬ݂ ܒ݁ܗ ܐܱܢ_ܬ݁ܬ݂ܗ ܘܱܐܝܬܻ݁ܝ ܡܢܗ ܡܢ ܟ݁ܣܦ݁ܐ ܘܣܡ ܩܕ݂ܡ ܪܓ݂ܠܱܝܗܘܢ ܕܱ݁ܫܠܻܝܚܐ
Acts 5:3 ܘܐܡܱܪ ܠܗ ܫܡܥܘܢ ܚܱܢܱܢܝܐ ܡܢܱܘ ܕ݁ܗܟ݂ܱܢܐ ܡܠܐ ܣܛܢܐ ܠܒ݁ܟ݂ ܕܱ݁ܬ݁ܕ݂ܱܓ݁ܠ ܒ݁ܪܘܚܐ ܕ݁ܩܘܕ݂ܫܐ ܘܱܬ݁ܛܱܫܐ ܡܢ ܟ݁ܣܦ݁ܐ ܕܱ݁ܕ݂ܡܝܗ ܕܱ݁ܩܪܻܝܬ݂ܐ
Acts 5:4 ܠܐ ܗ_ܘܐ ܕܻ݁ܝܠܟ݂ ܗܘܬ݂ ܥܱܕ݂ܠܐ ܬ݁ܙܕܱ݁ܒܱ݁ܢ ܘܡܢ ܕ݁ܐܙܕܱ݁ܒ݁ܢܱܬ݂ ܬ݁ܘܒ݂ ܐܱܢ_ܬ݁ ܫܱܠܻܝܛ ܗ_ܘܱܝܬ݁ ܥܱܠ ܕ݁ܡܝܗ ܠܡܢܐ ܣܡܬ݁ ܒ݁ܠܒ݁ܟ݂ ܕ݁ܬ݂ܥܒ݁ܕ݂ ܨܒ݂ܘܬ݂ܐ ܗܕ݂ܐ ܠܐ ܕܱ݁ܓ݁ܠܬ݁ ܒܱ݁ܒ݂ܢܱܝ ܐ_ܢܫܐ ܐܠܐ ܒܱ݁ܐܠܗܐ
Acts 5:5 ܘܟ݂ܱܕ݂ ܫܡܱܥ ܚܱܢܱܢܝܐ ܗܠܝܢ ܡܠܐ ܢܦ݂ܱܠ ܘܡܻܝܬ݂ ܘܱܗܘܬ݂ ܕ݁ܚܠܬ݂ܐ ܪܱܒ݁ܬ݂ܐ ܒ݁ܟ݂ܠܗܘܢ ܗܠܝܢ ܕܱ݁ܫܡܱܥܘ
Acts 5:6 ܘܩܡܘ ܐܱܝܠܝܢ ܕܱ݁ܥܠܱܝܡܻܝܢ ܒ݁ܗܘܢ ܘܟ݂ܱܢܫܘܗ_ܝ ܘܱܐܦ݁ܩܘ ܩܱܒ݂ܪܘܗ_ܝ
Acts 5:7 ܘܡܢ ܒ݁ܬ݂ܱܪ ܕܱ݁ܗܘܱܝ ܬ݁ܠܬ݂ ܫܥܻܝܢ ܐܦ݂ ܐܱܢ_ܬ݁ܬ݂ܗ ܥܠܱܬ݂ ܟܱ݁ܕ݂ ܠܐ ܝܕ݂ܥܐ ܗ_ܘܬ݂ ܡܢܐ ܗܘܐ
Acts 5:8 ܐܡܱܪ ܠܗ ܫܡܥܘܢ ܐܡܱܪ ܠܻܝ ܐܢ ܒ݁ܗܠܝܢ ܕ݁ܡܱܝܐ ܙܱܒ݁ܢܬ݁ܘܢ ܩܪܻܝܬ݂ܐ ܗܻܝ ܕ݁ܝܢ ܐܡܪܱܬ݂ ܐܻܝܢ ܒ݁ܗܠܝܢ ܕ݁ܡܱܝܐ
Acts 5:9 ܐܡܱܪ ܠܗ ܫܡܥܘܢ ܡܛܠ ܕ݁ܐܫܬ݁ܘܻܝܬ݁ܘܢ ܠܱܡܢܱܣܝܘ ܪܘܚܗ ܕ݁ܡܪܝܐ ܗܐ ܪܓ݂ܠܱܝܗܘܢ ܕ݁ܩܒ݂ܘܪܱܘܗ_ܝ ܕ݁ܒ݂ܱܥܠܟ݂ܝ ܒ݁ܬ݂ܱܪܥܐ ܘܗܢܘܢ ܢܱܦ݁ܩܘܢܟ݂ܝ
Acts 5:10 ܘܒ݂ܗ ܒ݁ܫܥܬ݂ܐ ܢܦ݂ܠܱܬ݂ ܩܕ݂ܡ ܪܓ݂ܠܱܝܗܘܢ ܘܡܻܝܬ݂ܱܬ݂ ܘܥܱܠܘ ܥܠܱܝܡܐ ܗܢܘܢ ܘܐܫܟ݁ܚܘܗ ܟܱ݁ܕ݂ ܡܻܝܬ݂ܐ ܘܱܩܦ݂ܱܣܘ ܐܱܘܒ݁ܠܘ ܩܱܒ݂ܪܘܗ ܥܱܠ ܓ݁ܢ_ܒ݂ ܒܱ݁ܥܠܗ
Acts 5:11 ܘܱܗܘܬ݂ ܕ݁ܚܠܬ݂ܐ ܪܱܒ݁ܬ݂ܐ ܒ݁ܟ݂ܠܗ ܥܻܕ݁_ܬ݁ܐ ܘܱܒ݂ܟ݂ܠܗܘܢ ܗܢܘܢ ܕܱ݁ܫܡܱܥܘ
Acts 5:12 ܘܗܘܝܢ ܗ_ܘܱܝ ܒ݁ܝܱܕ݂ ܫܠܻܝܚܐ ܐܬ݂ܘܬ݂ܐ ܘܱܓ݂ܒ݂ܱܪܘܬ݂ܐ ܣܱܓܻ݁ܝܐܬ݂ܐ ܒ݁ܥܱܡܐ ܘܟ݂ܠܗܘܢ ܟ݁ܢܻܝܫܻܝܢ ܗ_ܘܱܘ ܐܱܟ݂ܚܕ݂ܐ ܒ݁ܐܣܛܘܐ ܕܱ݁ܫܠܝܡܘܢ
Acts 5:13 ܘܡܢ ܐ_ܢܫܐ ܐ_ܚܪܢܐ ܐ_ܢܫ ܠܐ ܡܱܡܪܱܚ ܗ_ܘܐ ܕ݁ܢܬ݂ܩܱܪܱܒ݂ ܠܘܬ݂ܗܘܢ ܐܠܐ ܡܱܘܪܒ݂ ܗ_ܘܐ ܠܗܘܢ ܥܱܡܐ
Acts 5:14 ܘܝܱܬܻ݁ܝܪ ܡܬ݁ܬܱ݁ܘܣܦ݂ܢ ܗ_ܘܱܘ ܐܱܝܠܝܢ ܕܱ݁ܡܗܱܝܡܢܻܝܢ ܗ_ܘܱܘ ܒ݁ܡܪܝܐ ܟ݁ܢܫܐ ܕ݁ܓ݂ܱܒ݂ܪܐ ܘܱܕ݂ܢܫܐ
Acts 5:15 ܐܱܝܟܱ݁ܢܐ ܕܱ݁ܒ݂ܫܘܩܐ ܡܱܦ݁ܩܻܝܢ ܗ_ܘܱܘ ܠܱܟ݂ܪܻܝܗܐ ܟܱ݁ܕ݂ ܪܡܝܢ ܗ_ܘܱܘ ܒ݁ܥܱܪܣܬ݂ܐ ܕ݁ܐܡܱܬ݂ܝ ܕ݁ܢܗܘܐ ܐܬ݂ܐ ܫܡܥܘܢ ܐܦ݂ܢ ܛܠܢܻܝܬ݂ܗ ܬܱ݁ܓ݁ܢ ܥܠܱܝܗܘܢ
Acts 5:16 ܐܬ݂ܝܢ ܗ_ܘܱܘ ܕ݁ܝܢ ܣܱܓܻ݁ܝܐܐ ܠܘܬ݂ܗܘܢ ܡܢ ܡܕ݂ܻܝܢܬ݂ܐ ܐ_ܚܪܢܝܬ݂ܐ ܕܱ݁ܚܕ݂ܪܱܝ ܐܘܪܻܫܠܡ ܟܱ݁ܕ݂ ܡܱܝܬ݁ܝܢ ܗ_ܘܱܘ ܟ݁ܪܻܝܗܐ ܘܱܐܝܠܝܢ ܕ݁ܗܘܝܢ ܗ_ܘܱܝ ܠܗܘܢ ܪܘܚܐ ܛܱܢܦ݂ܬ݂ܐ ܘܡܬ݂ܚܱܠܡܻܝܢ ܗ_ܘܱܘ ܟ݁ܠܗܘܢ
Acts 5:17 ܘܐܬ݂ܡܠܻܝ ܗ_ܘܐ ܚܣܡܐ ܪܱܒ݁ ܟ݁ܗܢܐ ܘܟ݂ܠܗܘܢ ܕ݁ܥܱܡܗ ܕܻ݁ܐܝܬ݂ܱܝܗܘܢ ܗ_ܘܱܘ ܡܢ ܝܘܠܦ݁ܢܐ ܕ݁ܙܱܕ݁ܘܩܝܐ
Acts 5:18 ܘܱܐܪܡܻܝܘ ܐܻܝܕ݂ܱܝܐ ܥܱܠ ܫܠܻܝܚܐ ܘܐܚܱܕ݂ܘ ܐܣܱܪܘ ܐܢܘܢ ܒ݁ܝܬ݂ ܐܱܣܻܝܪܐ
Acts 5:19 ܗܝܕ݁ܝܢ ܒ݁ܠܻܠܝܐ ܡܱܠܱܐܟ݂ܐ ܕ݁ܡܪܝܐ ܦ݁ܬ݂ܱܚ ܬܱ݁ܪܥܐ ܕ݁ܒ݂ܝܬ݂ ܐܱܣܻܝܪܐ ܘܱܐܦ݁ܩ ܐܢܘܢ ܘܐܡܱܪ ܠܗܘܢ
Acts 5:20 ܙܠܘ ܩܘܡܘ ܒ݁ܗܱܝܟ݁ܠܐ ܘܡܱܠܠܘ ܠܥܱܡܐ ܟ݁ܠܗܝܢ ܡܠܐ ܗܠܝܢ ܕ݁ܚܱܝܐ
Acts 5:21 ܘܱܢܦ݂ܱܩܘ ܥܕ݁ܢ ܫܱܦ݂ܪܐ ܘܥܱܠܘ ܠܗܱܝܟ݁ܠܐ ܘܡܱܠܦ݂ܻܝܢ ܗ_ܘܱܘ ܪܱܒ݁ ܟ݁ܗܢܐ ܕ݁ܝܢ ܘܱܐܝܠܝܢ ܕ݁ܥܱܡܗ ܩܪܱܘ ܠܚܱܒ݂ܪܱܝܗܘܢ ܘܱܠܩܱܫܻܝܫܐ ܕܻ݁ܐܝܣܪܝܠ ܘܫܱܕܱ݁ܪܘ ܠܒ݂ܝܬ݂ ܐܱܣܻܝܪܐ ܕ݁ܢܱܝܬ݁ܘܢ ܐܢܘܢ ܠܱܫܠܻܝܚܐ
Acts 5:22 ܘܟ݂ܱܕ݂ ܐܙܱܠܘ ܐܱܝܠܝܢ ܕ݁ܐܫܬܱ݁ܕܱ݁ܪܘ ܡܢܗܘܢ ܠܐ ܐܫܟܱ݁ܚܘ ܐܢܘܢ ܒ݁ܝܬ݂ ܐܱܣܻܝܪܐ ܘܱܗܦ݂ܱܟ݂ܘ ܐܬ݂ܱܘ
Acts 5:23 ܐܡܪܻܝܢ ܐܫܟܱ݁ܚܢ ܒ݁ܝܬ݂ ܐܱܣܻܝܪܐ ܕܱ݁ܐܚܻܝܕ݂ ܙܗܻܝܪܐܝܻܬ݂ ܘܐܦ݂ ܠܢܛܘܪܐ ܕ݁ܩܝܡܻܝܢ ܥܱܠ ܬܱ݁ܪܥܐ ܘܱܦ݂ܬ݂ܱܚܢ ܘܐ_ܢܫ ܠܐ ܐܫܟܱ݁ܚܢ ܬܱ݁ܡܢ
Acts 5:24 ܘܟ݂ܱܕ݂ ܫܡܱܥܘ ܗܠܝܢ ܡܠܐ ܪܱܒܱ݁ܝ ܟ݁ܗܢܐ ܘܱܐܪܟ݂ܘܢܐ ܕ݁ܗܱܝܟ݁ܠܐ ܬܱ݁ܘܻܝܪܻܝܢ ܗ_ܘܱܘ ܥܠܱܝܗܘܢ ܘܡܬ݂ܚܱܫܒ݂ܻܝܢ ܗ_ܘܱܘ ܕ݁ܡܢܐ ܗ_ܝ ܗܕ݂ܐ
Acts 5:25 ܘܐܬ݂ܐ ܐ_ܢܫ ܐܱܘܕܱ݁ܥ ܐܢܘܢ ܕ݁ܗܢܘܢ ܓܱ݁ܒ݂ܪܐ ܕܱ݁ܚܒ݂ܱܫܬ݁ܘܢ ܒ݁ܝܬ݂ ܐܱܣܻܝܪܐ ܗܐ ܩܝܡܻܝܢ ܒ݁ܗܱܝܟ݁ܠܐ ܘܡܱܠܦ݂ܻܝܢ ܠܥܱܡܐ
Acts 5:26 ܗܝܕ݁ܝܢ ܐܙܱܠܘ ܐܱܪܟ݂ܘܢܐ ܥܱܡ ܕܱ݁ܚܫܐ ܕ݁ܢܱܝܬ݁ܘܢ ܐܢܘܢ ܠܐ ܒܱ݁ܩܛܻܝܪܐ ܕ݁ܚܠܻܝܢ ܗ_ܘܱܘ ܓ݁ܝܪ ܕܱ݁ܠܡܐ ܢܪܓ݁ܘܡ ܐܢܘܢ ܥܱܡܐ
Acts 5:27 ܘܟ݂ܱܕ݂ ܐܱܝܬܻ݁ܝܘ ܐܢܘܢ ܐܱܩܻܝܡܘ ܐܢܘܢ ܩܕ݂ܡ ܟ݁ܠܗ ܟ݁ܢܫܐ ܘܱܐܩܦ݂ ܗ_ܘܐ ܪܱܒ݁ ܟ݁ܗܢܐ ܠܡܻܐܡܱܪ ܠܗܘܢ
Acts 5:28 ܠܐ ܗ_ܘܐ ܡܦ݂ܩܱܕ݂ ܦ݁ܩܱܕ݂ܢ ܗ_ܘܱܝܢ ܠܟ݂ܘܢ ܕܱ݁ܠܐ_ܢܫ ܠܐ ܬܱ݁ܠܦ݂ܘܢ ܒܱ݁ܫܡܐ ܗܢܐ ܐܱܢ_ܬ݁ܘܢ ܕ݁ܝܢ ܗܐ ܡܠܱܝܬ݁ܘܢܗ ܠܐܘܪܻܫܠܡ ܡܢ ܝܘܠܦ݁ܢܟ݂ܘܢ ܘܨܒ݂ܝܢ ܐܢ_ܬ݁ܘܢ ܕ݁ܬ݂ܱܝܬ݁ܘܢ ܥܠܱܝܢ ܕ݁ܡܗ ܕ݁ܓ݂ܱܒ݂ܪܐ ܗܢܐ
Acts 5:29 ܥܢܐ ܫܡܥܘܢ ܥܱܡ ܫܠܻܝܚܐ ܘܐܡܱܪ ܠܗܘܢ ܠܱܐܠܗܐ ܘܠܐ ܠܡܬ݁ܛܦ݁ܣܘ ܝܱܬܻ݁ܝܪ ܡܢ ܕ݁ܠܱܒ݂ܢܱܝܢܫܐ
Acts 5:30 ܐܱܠܗܐ ܕܱ݁ܐܒ݂ܗܬ݂ܱܢ ܐܱܩܻܝܡ ܠܝܫܘܥ ܐܱܝܢܐ ܕܱ݁ܐܢ_ܬ݁ܘܢ ܩܛܱܠܬ݁ܘܢ ܟܱ݁ܕ݂ ܬ݁ܠܱܝܬ݁ܘܢܝܗ_ܝ ܥܱܠ ܩܱܝܣܐ
Acts 5:31 ܠܗ ܠܗܢܐ ܐܱܩܻܝܡ ܐܱܠܗܐ ܪܻܫܐ ܘܡܱܚܝܢܐ ܘܱܐܪܻܝܡܗ ܒ݁ܝܱܡܻܝܢܗ ܐܱܝܟ݂ ܕ݁ܢܬ݁ܠ ܬ݁ܝܒ݁ܘܬ݂ܐ ܘܫܘܒ݂ܩܢ ܚܛܗܐ ܠܻܐܝܣܪܝܠ
Acts 5:32 ܘܱܚܢܱܢ ܣܗܕ݁ܐ ܚ_ܢܱܢ ܕ݁ܡܠܐ ܗܠܝܢ ܘܪܘܚܐ ܕ݁ܩܘܕ݂ܫܐ ܗܱܘ ܕ݁ܝܱܗ_ܒ݂ ܐܱܠܗܐ ܠܱܐܝܠܝܢ ܕܱ݁ܡܗܱܝܡܢܻܝܢ ܒ݁ܗ
Acts 5:33 ܘܟ݂ܱܕ݂ ܫܡܱܥܘ ܗ_ܘܱܘ ܗܠܝܢ ܡܠܐ ܡܬ݂ܓܱ݁ܘܙܠܻܝܢ ܗ_ܘܱܘ ܒ݁ܪܘܓ݂ܙܐ ܘܡܬ݂ܚܱܫܒ݂ܻܝܢ ܗ_ܘܱܘ ܠܡܩܛܱܠ ܐܢܘܢ
Acts 5:34 ܘܩܡ ܗ_ܘܐ ܚܱܕ݂ ܡܢ ܦ݁ܪܻܝܫܐ ܕܱ݁ܫܡܗ ܗܘܐ ܓܱ݁ܡܱܠܻܝܐܝܠ ܡܱܠܦ݂ ܢܡܘܣܐ ܘܱܡܝܱܩܱܪ ܡܢ ܟ݁ܠܗ ܥܱܡܐ ܘܱܦ݂ܩܱܕ݂ ܕ݁ܢܱܦ݁ܩܘܢ ܐܢܘܢ ܠܱܫܠܻܝܚܐ ܠܒ݂ܱܪ ܥܕ݁ܢܐ ܙܥܘܪܐ
Acts 5:35 ܘܐܡܱܪ ܠܗܘܢ ܓܱ݁ܒ݂ܪܐ ܒ݁ܢܱܝ ܐܻܝܣܪܝܠ ܐܙܕܱ݁ܗ_ܪܘ ܒ݁ܢܱܦ݂ܫܟ݂ܘܢ ܘܱܚܙܱܘ ܡܢܐ ܘܠܐ ܠܟ݂ܘܢ ܠܡܥܒܱ݁ܕ݂ ܥܱܠ ܗܠܝܢ ܐ_ܢܫܐ
Acts 5:36 ܡܢ ܩܕ݂ܡ ܓ݁ܝܪ ܗܢܐ ܙܱܒ݂ܢܐ ܩܡ ܗ_ܘܐ ܬ݁ܘܕ݂ܱܐ ܘܐܡܱܪ ܥܱܠ ܢܱܦ݂ܫܗ ܕ݁ܡܕ݁ܡ ܗ_ܘ ܪܱܒ݂ ܘܐܙܱܠܘ ܒ݁ܬ݂ܪܗ ܐܱܝܟ݂ ܐܱܪܒܱ݁ܥܡܐܐ ܓܱ݁ܒ݂ܪܻܝܢ ܘܗܘ ܐܬ݂ܩܛܠ ܘܱܐܝܠܝܢ ܕ݁ܐܙܻܠ_ܝܢ ܗ_ܘܱܘ ܒ݁ܬ݂ܪܗ ܐܬ݂ܒܱ݁ܕܱ݁ܪܘ ܘܱܗܘܱܘ ܐܱܝܟ݂ ܠܐ ܡܕ݁ܡ
Acts 5:37 ܘܩܡ ܡܢ ܒ݁ܬ݂ܪܗ ܝܻܗܘܕ݂ܐ ܓ݁ܠܻܝܠܝܐ ܒ݁ܝܱܘܡܬ݂ܐ ܕ݁ܡܬ݂ܟܱ݁ܬ݂ܒܻ݁ܝܢ ܗ_ܘܱܘ ܐ_ܢܫܐ ܒܱ݁ܟ݂ܣܦ݂ ܪܻܫܐ ܘܱܐܣܛܻܝ ܥܱܡܐ ܣܱܓܻ݁ܝܐܐ ܒ݁ܬ݂ܪܗ ܘܗܘ ܡܻܝܬ݂ ܘܟ݂ܠܗܘܢ ܐܱܝܠܝܢ ܕ݁ܐܙܻܠ_ܝܢ ܗ_ܘܱܘ ܒ݁ܬ݂ܪܗ ܐܬ݂ܒܱ݁ܕܱ݁ܪܘ
Acts 5:38 ܘܗܫܐ ܐܡܱܪ ܐ_ܢܐ ܠܟ݂ܘܢ ܦ݁ܪܘܩܘ ܠܟ݂ܘܢ ܡܢ ܗܠܝܢ ܐ_ܢܫܐ ܘܱܫܒ݂ܘܩܘ ܠܗܘܢ ܕ݁ܐܢ ܗ_ܘ ܕ݁ܡܢ ܒ݁ܢܱܝܢܫܐ ܐܻܝܬ݂ܝܗ ܗܕ݂ܐ ܡܱܚܫܱܒ݂ܬ݁ܐ ܘܗܢܐ ܥܒ݂ܕ݂ܐ ܡܫܬ݁ܪܝܢ ܘܥܒ݂ܪܻܝܢ
Acts 5:39 ܐܢ ܕ݁ܝܢ ܡܢ ܐܱܠܗܐ ܗ_ܘ ܠܐ ܡܛܝܐ ܒܻ݁ܐܝܕ݂ܱܝܟ݁ܘܢ ܕܱ݁ܬ݂ܒ݂ܱܛܠܘܢܝܗ_ܝ ܕܱ݁ܠܡܐ ܬ݁ܫܬܱ݁ܟ݂ܚܘܢ ܠܟ݂ܘܢ ܕ݁ܠܘܩܒ݂ܱܠ ܐܱܠܗܐ ܩܝܡܻܝܢ ܐܢ_ܬ݁ܘܢ
Acts 5:40 ܘܐܬ݁ܛܦܻ݁ܝܣܘ ܠܗ ܘܱܩܪܱܘ ܐܢܘܢ ܠܱܫܠܻܝܚܐ ܘܢܱܓ݁ܕ݂ܘ ܐܢܘܢ ܘܦ݂ܱܩܕ݂ܘ ܐܢܘܢ ܕ݁ܠܐ ܢܗܘܘܢ ܡܡܱܠܠܻܝܢ ܒܱ݁ܫܡܐ ܕ݁ܝܫܘܥ ܘܱܫܪܱܘ ܐܢܘܢ
Acts 5:41 ܘܱܢܦ݂ܱܩܘ ܡܢ ܩܕ݂ܡܱܝܗܘܢ ܟܱ݁ܕ݂ ܚܕ݂ܝܢ ܕܱ݁ܫܘܱܘ ܗ_ܘܱܘ ܡܛܠ ܫܡܐ ܕ݁ܢܨܛܱܥܪܘܢ
Acts 5:42 ܘܠܐ ܫܠܝܢ ܗ_ܘܱܘ ܟ݁ܠܝܘܡ ܠܡܱܠܦ݂ܘ ܒ݁ܗܱܝܟ݁ܠܐ ܘܱܒ݂ܒ݂ܱܝܬ݁ܐ ܘܠܱܡܣܱܒ݁ܪܘ ܥܱܠ ܡܪܱܢ ܝܫܘܥ ܡܫܻܝܚܐ
Acts 6:1 ܘܱܒ݂ܗܘܢ ܒ݁ܝܱܘܡܬ݂ܐ ܗܢܘܢ ܟܱ݁ܕ݂ ܣܓ݂ܻܝܘ ܬܱ݁ܠܡܻܝܕ݂ܐ ܪܱܛܢܘ ܗ_ܘܱܘ ܝܱܘܢܝܐ ܬܱ݁ܠܡܻܝܕ݂ܐ ܥܱܠ ܥܒ݂ܪܝܐ ܕ݁ܡܬ݂ܒܱ݁ܣܝܢ ܗ_ܘܱܝ ܐܱܪܡܠܬ݂ܗܘܢ ܒ݁ܬ݂ܫܡܫܬ݁ܐ ܕ݁ܟ݂ܠܝܘܡ
Acts 6:2 ܘܱܩܪܱܘ ܬ݁ܪܥܣܱܪ ܫܠܻܝܚܐ ܠܟ݂ܠܗ ܟ݁ܢܫܐ ܕ݁ܬ݂ܱܠܡܻܝܕ݂ܐ ܘܐܡܱܪܘ ܠܗܘܢ ܠܐ ܫܱܦܻ݁ܝܪ ܕ݁ܢܫܒ݁ܘܩ ܡܠܬ݂ܐ ܕܱ݁ܐܠܗܐ ܘܱܢܫܱܡܫ ܦ݁ܬ݂ܘܪܐ
Acts 6:3 ܒ݁ܨܱܘ ܗܟ݂ܻܝܠ ܐܱܚܱܝ ܘܱܓ݂ܒ݂ܱܘ ܫܱܒ݂ܥܐ ܓܱ݁ܒ݂ܪܻܝܢ ܡܢܟ݂ܘܢ ܕܻ݁ܐܝܬ݂ ܥܠܱܝܗܘܢ ܣܗܕ݁ܘܬ݂ܐ ܘܱܡܠܝܢ ܪܘܚܗ ܕ݁ܡܪܝܐ ܘܚܟ݂ܡܬ݂ܐ ܘܱܢܩܻܝܡ ܐܢܘܢ ܥܱܠ ܗܕ݂ܐ ܨܒ݂ܘܬ݂ܐ
Acts 6:4 ܘܱܚܢܱܢ ܢܗܘܐ ܐܱܡܻܝܢܻܝܢ ܒܱ݁ܨܠܘܬ݂ܐ ܘܱܒ݂ܬ݂ܫܡܫܬ݁ܐ ܕ݁ܡܠܬ݂ܐ
Acts 6:5 ܘܫܦ݂ܪܱܬ݂ ܗܕ݂ܐ ܡܠܬ݂ܐ ܩܕ݂ܡ ܟ݁ܠܗ ܥܱܡܐ ܘܱܓ݂ܒ݂ܱܘ ܠܐܣܛܦ݂ܱܢܘܣ ܓܱ݁ܒ݂ܪܐ ܕܱ݁ܡܠܐ ܗ_ܘܐ ܗܱܝܡܢܘܬ݂ܐ ܘܪܘܚܐ ܕ݁ܩܘܕ݂ܫܐ ܘܱܠܦ݂ܻܝܠܻܝܦ݁ܘܣ ܘܠܱܦ݁ܪܟ݂ܪܘܣ ܘܱܠܢܻܝܩܱܢܘܪ ܘܱܠܛܻܝܡܘܢ ܘܱܠܦܱ݁ܪܡܢܱܐ ܘܱܠܢܻܝܩܠܱܐܘܣ ܓܻ݁ܝܘܪܐ ܐܱܢܛܻܝܘܟ݂ܝܐ
Acts 6:6 ܗܠܝܢ ܩܡܘ ܩܕ݂ܡܱܝܗܘܢ ܕܱ݁ܫܠܻܝܚܐ ܘܟ݂ܱܕ݂ ܨܱܠܻܝܘ ܣܡܘ ܥܠܱܝܗܘܢ ܐܻܝܕ݂ܐ
Acts 6:7 ܘܡܠܬ݂ܗ ܕܱ݁ܐܠܗܐ ܪܒ݂ܝܐ ܗ_ܘܬ݂ ܘܣܓ݂ܐ ܗ_ܘܐ ܡܢܝܢܐ ܕ݁ܬ݂ܱܠܡܻܝܕ݂ܐ ܒ݁ܐܘܪܻܫܠܡ ܛܒ݂ ܘܥܱܡܐ ܣܱܓܻ݁ܝܐܐ ܡܢ ܝܻܗܘܕ݂ܝܐ ܡܫܬ݁ܡܱܥ ܗ_ܘܐ ܠܗܱܝܡܢܘܬ݂ܐ
Acts 6:8 ܐܣܛܦ݂ܱܢܘܣ ܕ݁ܝܢ ܡܠܐ ܗ_ܘܐ ܛܱܝܒ݁ܘܬ݂ܐ ܘܚܱܝܠܐ ܘܥܒ݂ܕ݂ ܗ_ܘܐ ܐܬ݂ܘܬ݂ܐ ܘܬ݂ܕ݂ܡܪܬ݂ܐ ܒ݁ܥܱܡܐ
Acts 6:9 ܘܩܡܘ ܗ_ܘܱܘ ܐ_ܢܫܐ ܡܢ ܟ݁ܢܘܫܬ݁ܐ ܕ݁ܡܬ݂ܩܱܪܝܐ ܕ݁ܠܻܝܒ݂ܪܛܻܝܢܘ ܘܩܘܪܻܝܢܝܐ ܘܱܐܠܟ݁ܣܱܢܕ݁ܪܝܐ ܘܱܕ݂ܡܢ ܩܻܝܠܻܝܩܻܝܱܐ ܘܡܢ ܐܱܣܻܝܱܐ ܘܕ݂ܪܫܻܝܢ ܗ_ܘܱܘ ܥܱܡ ܐܣܛܦ݂ܱܢܘܣ
Acts 6:10 ܘܠܐ ܡܫܟ݁ܚܻܝܢ ܗ_ܘܱܘ ܠܱܡܩܡ ܠܘܩܒ݂ܱܠ ܚܟ݂ܡܬ݂ܐ ܘܪܘܚܐ ܕܱ݁ܡܡܱܠܠܐ ܗ_ܘܬ݂ ܒ݁ܗ
Acts 6:11 ܗܝܕ݁ܝܢ ܫܱܕܱ݁ܪܘ ܠܓ݂ܱܒ݂ܪܐ ܘܱܐܠܦ݂ܘ ܐܢܘܢ ܕ݁ܢܻܐܡܪܘܢ ܕܱ݁ܚܢܱܢ ܫܡܱܥܢܝܗ_ܝ ܕ݁ܐܡܱܪ ܡܠܐ ܕ݁ܓ݂ܘܕ݁ܦ݂ܐ ܥܱܠ ܡܘܫܐ ܘܥܱܠ ܐܱܠܗܐ
Acts 6:12 ܘܱܫܓ݂ܱܫܘ ܠܥܱܡܐ ܘܱܠܩܱܫܻܝܫܐ ܘܱܠܣܦ݂ܪܐ ܘܐܬ݂ܱܘ ܘܩܡܘ ܥܠܱܘܗ_ܝ ܘܱܚܛܱܦ݂ܘ ܐܱܝܬ݁ܝܘܗ_ܝ ܠܡܨܥܱܬ݂ ܟ݁ܢܫܐ
Acts 6:13 ܘܱܐܩܻܝܡܘ ܣܗܕ݁ܐ ܕܱ݁ܓ݁ܠܐ ܕ݁ܐܡܪܻܝܢ ܗܢܐ ܓܱ݁ܒ݂ܪܐ ܠܐ ܫܠܐ ܠܱܡܡܱܠܠܘ ܡܠܐ ܠܘܩܒ݂ܱܠ ܢܡܘܣܐ ܘܥܱܠ ܐܱܬ݂ܪܐ ܗܢܐ ܩܱܕܻ݁ܝܫܐ
Acts 6:14 ܚܢܱܢ ܓ݁ܝܪ ܫܡܱܥܢܝܗ_ܝ ܕ݁ܐܡܱܪ ܕ݁ܝܫܘܥ ܗܢܐ ܢܨܪܝܐ ܗܘ ܢܫܪܝܘܗ_ܝ ܠܱܐܬ݂ܪܐ ܗܢܐ ܘܱܢܚܱܠܦ݂ ܥܝܕ݂ܐ ܕܱ݁ܐܫܠܡ ܠܟ݂ܘܢ ܡܘܫܐ
Acts 6:15 ܘܚܪܘ ܒ݁ܗ ܟ݁ܠܗܘܢ ܗܢܘܢ ܕ݁ܝܬ݂ܒܻ݁ܝܢ ܗ_ܘܱܘ ܒܱ݁ܟ݂ܢܘܫܬ݁ܐ ܘܱܚܙܱܘ ܦܱ݁ܪܨܘܦ݁ܗ ܐܱܝܟ݂ ܦܱ݁ܪܨܘܦ݁ܐ ܕ݁ܡܱܠܱܐܟ݂ܐ
Acts 7:1 ܘܫܱܐܠܗ ܪܱܒ݁ ܟ݁ܗܢܐ ܕ݁ܐܢ ܗ_ܘ ܕ݁ܗܠܝܢ ܗܟ݂ܱܢܐ ܐܢܝܢ
Acts 7:2 ܗܘ ܕ݁ܝܢ ܐܡܱܪ ܓܱ݁ܒ݂ܪܐ ܐܱܚܱܝܢ ܘܱܐܒ݂ܗܬ݂ܱܢ ܫܡܱܥܘ ܐܱܠܗܐ ܕ݁ܬ݂ܫܒ݁ܘܚܬ݁ܐ ܐܬ݂ܚܙܻܝ ܠܱܐܒ݂ܘܢ ܐܱܒ݂ܪܗܡ ܟܱ݁ܕ݂ ܐܻܝܬ݂ܱܘܗ_ܝ ܗ_ܘܐ ܒ݁ܝܬ݂-ܢܱܗܪܻܝܢ ܥܱܕ݂ ܠܐ ܢܻܐܬ݂ܐ ܢܥܡܱܪ ܒ݁ܚܪܢ
Acts 7:3 ܘܐܡܱܪ ܗ_ܘܐ ܠܗ ܕ݁ܦ݂ܘܩ ܡܢ ܐܱܪܥܟ݂ ܘܡܢ ܠܘܬ݂ ܒ݁ܢܱܝ ܛܘܗܡܟ݂ ܘܬ݂ܐ ܠܱܐܪܥܐ ܐܱܝܕ݂ܐ ܕ݁ܐܚܱܘܝܟ݂
Acts 7:4 ܘܗܝܕ݁ܝܢ ܢܦ݂ܱܩ ܐܱܒ݂ܪܗܡ ܡܢ ܐܱܪܥܐ ܕ݁ܟ݂ܱܠܕ݂ܝܐ ܘܐܬ݂ܐ ܥܡܱܪ ܒ݁ܚܪܢ ܘܡܢ ܬܱ݁ܡܢ ܟܱ݁ܕ݂ ܡܻܝܬ݂ ܐܱܒ݂ܘܗ_ܝ ܫܱܢܝܗ ܐܱܠܗܐ ܠܱܐܪܥܐ ܗܕ݂ܐ ܕ݁ܒ݂ܗ ܥܡܪܻܝܢ ܐܢ_ܬ݁ܘܢ ܝܱܘܡܢܐ
Acts 7:5 ܘܠܐ ܝܱܗ_ܒ݂ ܠܗ ܝܪܬ݁ܘܬ݂ܐ ܒ݁ܗ ܐܦ݂ ܠܐ ܕ݁ܘܪܟ݁ܬ݂ܐ ܕ݁ܪܓ݂ܠܐ ܘܐܫܬܱ݁ܘܕܻ݁ܝ ܗ_ܘܐ ܕ݁ܢܬ݁ܠܻܝܗ ܠܗ ܐܱܝܟ݂ ܕܱ݁ܠܡܻܐܪܬ݂ܗ ܠܗ ܘܱܠܙܱܪܥܗ ܟܱ݁ܕ݂ ܠܱܝܬ݁ ܗ_ܘܐ ܠܗ ܒ݁ܪܐ
Acts 7:6 ܘܡܱܠܠ ܗ_ܘܐ ܥܱܡܗ ܐܱܠܗܐ ܟܱ݁ܕ݂ ܐܡܱܪ ܠܗ ܕ݁ܢܗܘܐ ܙܱܪܥܟ݂ ܬܱ݁ܘܬ݁ܒ݂ܐ ܒܱ݁ܐܪܥܐ ܢܘܟ݂ܪܝܬ݁ܐ ܘܱܢܫܱܥܒ݁ܕ݂ܘܢܝܗ_ܝ ܘܢܱܒ݂ܐܫܘܢ ܠܗ ܐܱܪܒܱ݁ܥܡܐܐ ܫܢܻܝܢ
Acts 7:7 ܘܱܠܥܱܡܐ ܕ݁ܢܦ݂ܠܚܘܢ ܥܱܒ݂ܕ݁ܘܬ݂ܐ ܐܕ݁ܘܢܻܝܘܗ_ܝ ܐܢܐ ܐܡܱܪ ܐܱܠܗܐ ܘܡܢ ܒ݁ܬ݂ܱܪ ܗܠܝܢ ܢܦ݁ܩܘܢ ܘܢܦ݂ܠܚܘܢ ܠܻܝ ܒܱ݁ܐܬ݂ܪܐ ܗܢܐ
Acts 7:8 ܘܝܱܗ_ܒ݂ ܠܗ ܕܻ݁ܝܱܬ݂ܻܩܻܐ ܕܱ݁ܓ݂ܙܘܪܬ݁ܐ ܘܗܝܕ݁ܝܢ ܐܱܘܠܕ݂ ܠܻܐܝܣܚܩ ܘܓ݂ܱܙܪܗ ܒ݁ܝܱܘܡܐ ܬ݁ܡܻܝܢܝܐ ܘܻܐܝܣܚܩ ܐܱܘܠܕ݂ ܠܝܱܥܩܘܒ݂ ܘܝܱܥܩܘܒ݂ ܐܱܘܠܕ݂ ܠܱܬ݂ܪܥܣܱܪ ܐܱܒ݂ܗܬ݂ܱܢ
Acts 7:9 ܘܗܢܘܢ ܐܱܒ݂ܗܬ݂ܱܢ ܛܱܢܘ ܒ݁ܝܱܘܣܦ݂ ܘܙܱܒ݁ܢܘܗ_ܝ ܠܡܨܪܝܢ ܘܱܐܠܗܐ ܥܱܡܗ ܗܘܐ
Acts 7:10 ܘܦ݂ܱܪܩܗ ܗ_ܘܐ ܡܢ ܟ݁ܠܗܘܢ ܐܘܠܨܢܱܘܗ_ܝ ܘܝܱܗ_ܒ݂ ܠܗ ܛܱܝܒ݁ܘܬ݂ܐ ܘܚܟ݂ܡܬ݂ܐ ܩܕ݂ܡ ܦ݁ܪܥܘܢ ܡܱܠܟ݁ܐ ܕ݁ܡܨܪܝܢ ܘܱܐܩܻܝܡܗ ܪܻܫܐ ܥܱܠ ܡܨܪܝܢ ܘܥܱܠ ܒܱ݁ܝܬ݁ܗ ܟ݁ܠܗ
Acts 7:11 ܘܱܗܘܐ ܟܱ݁ܦ݂ܢܐ ܘܐܘܠܨܢܐ ܪܱܒ݁ܐ ܒ݁ܟ݂ܠܗ ܡܨܪܝܢ ܘܒ݂ܱܐܪܥܐ ܕܱ݁ܟ݂ܢܱܥܢ ܘܠܱܝܬ݁ ܗ_ܘܐ ܠܗܘܢ ܠܡܣܒܱ݁ܥ ܠܱܐܒ݂ܗܬ݂ܱܢ
Acts 7:12 ܘܟ݂ܱܕ݂ ܫܡܱܥ ܝܱܥܩܘܒ݂ ܕܻ݁ܐܝܬ݂ ܥܒ݂ܘܪܐ ܒ݁ܡܨܪܝܢ ܫܱܕܱ݁ܪ ܗ_ܘܐ ܠܱܐܒ݂ܗܬ݂ܱܢ ܠܘܩܕ݂ܱܡ
Acts 7:13 ܘܟ݂ܱܕ݂ ܐܙܱܠܘ ܕ݁ܬ݂ܱܪܬ݁ܝܢ ܙܱܒ݂ܢܻܝܢ ܐܱܘܕܱ݁ܥ ܝܱܘܣܦ݂ ܢܱܦ݂ܫܗ ܠܱܐܚܱܘܗ_ܝ ܘܐܬ݂ܻܝܕ݂ܱܥ ܠܦ݂ܪܥܘܢ ܛܘܗܡܗ ܕ݁ܝܱܘܣܦ݂
Acts 7:14 ܘܫܱܕܱ݁ܪ ܗ_ܘܐ ܝܱܘܣܦ݂ ܘܱܐܝܬ݁ܝܗ ܠܱܐܒ݂ܘܗ_ܝ ܝܱܥܩܘܒ݂ ܘܱܠܟ݂ܠܗ ܛܘܗܡܗ ܘܗܘܝܢ ܗ_ܘܱܘ ܒ݁ܡܢܝܢܐ ܫܱܒ݂ܥܻܝܢ ܘܚܱܡܫ ܢܱܦ݂ܫܢ
Acts 7:15 ܘܱܢܚܬ݂ ܝܱܥܩܘܒ݂ ܠܡܨܪܝܢ ܘܡܻܝܬ݂ ܬܱ݁ܡܢ ܗܘ ܘܱܐܒ݂ܗܬ݂ܱܢ
Acts 7:16 ܘܐܫܬܱ݁ܢܻܝ ܠܱܫܟ݂ܻܝܡ ܘܐܬ݁ܬ݁ܣܻܝܡ ܒ݁ܩܱܒ݂ܪܐ ܕܱ݁ܙܒ݂ܱܢ ܗ_ܘܐ ܐܱܒ݂ܪܗܡ ܒ݁ܟ݂ܣܦ݁ܐ ܡܢ ܒ݁ܢܱܝ ܚܡܘܪ
Acts 7:17 ܘܟ݂ܱܕ݂ ܡܱܛܻܝ ܗ_ܘܐ ܙܱܒ݂ܢܐ ܕ݁ܡܕ݁ܡ ܕ݁ܐܫܬܱ݁ܘܕܻ݁ܝ ܗ_ܘܐ ܒ݁ܡܱܘܡܬ݂ܐ ܐܱܠܗܐ ܠܱܐܒ݂ܪܗܡ ܣܓ݂ܻܝ ܗ_ܘܐ ܥܱܡܐ ܘܱܬ݂ܩܦ݂ ܒ݁ܡܨܪܝܢ
Acts 7:18 ܥܕ݂ܱܡܐ ܕ݁ܩܡ ܡܱܠܟ݁ܐ ܐ_ܚܪܻܢܐ ܥܱܠ ܡܨܪܝܢ ܐܱܝܢܐ ܕ݁ܠܐ ܝܕ݂ܱܥ ܗ_ܘܐ ܠܗ ܠܝܱܘܣܦ݂
Acts 7:19 ܘܐܨܛܱܢܱܥ ܥܱܠ ܛܘܗܡܱܢ ܘܱܐܒ݂ܐܫ ܠܱܐܒ݂ܗܬ݂ܱܢ ܘܱܦ݂ܩܱܕ݂ ܕ݁ܢܗܘܘܢ ܡܫܬ݁ܕ݂ܝܢ ܝܱܠܘܕ݂ܱܝܗܘܢ ܕ݁ܠܐ ܢܻܚܘܢ
Acts 7:20 ܒ݁ܗ ܒ݁ܙܱܒ݂ܢܐ ܗܱܘ ܐܬ݂ܻܝܠܕ݂ ܡܘܫܐ ܘܱܪܚܻܝܡ ܗ_ܘܐ ܠܱܐܠܗܐ ܘܐܬ݂ܪܱܒܻ݁ܝ ܝܱܪܚܐ ܬ݁ܠܬ݂ܐ ܒ݁ܝܬ݂ ܐܱܒ݂ܘܗ_ܝ
Acts 7:21 ܘܟ݂ܱܕ݂ ܐܫܬ݁ܕ݂ܻܝ ܡܢ ܐܡܗ ܐܫܟܱ݁ܚܬ݂ܗ ܒܱ݁ܪ_ܬ݂ ܦ݁ܪܥܘܢ ܘܪܱܒ݁ܝܱܬ݂ܗ ܠܗ ܠܱܒ݂ܪܐ
Acts 7:22 ܘܐܬ݂ܪܕ݂ܻܝ ܡܘܫܐ ܒ݁ܟ݂ܠܗ ܚܟ݂ܡܬ݂ܐ ܕ݁ܡܨܪܝܐ ܘܱܥܬ݂ܻܝܕ݂ ܗ_ܘܐ ܒ݁ܡܠܱܘܗ_ܝ ܘܐܦ݂ ܒܱ݁ܥܒ݂ܕ݂ܱܘܗ_ܝ
Acts 7:23 ܘܟ݂ܱܕ݂ ܗܘܐ ܒܱ݁ܪ ܐܱܪܒ݁ܥܻܝܢ ܫܢܻܝܢ ܣܠܩ ܗ_ܘܐ ܥܱܠ ܠܒ݁ܗ ܕ݁ܢܣܥܘܪ ܠܱܐܚܱܘܗ_ܝ ܒ݁ܢܱܝ ܐܻܝܣܪܝܠ
Acts 7:24 ܘܱܚܙܐ ܠܚܱܕ݂ ܡܢ ܒ݁ܢܱܝ ܫܱܪܒ݁ܬ݂ܗ ܕ݁ܡܬ݁ܕ݁ܒ݂ܱܪ ܒܱ݁ܩܛܻܝܪܐ ܘܬ݂ܱܒ݂ܥܗ ܘܱܥܒ݂ܱܕ݂ ܠܗ ܕܻ݁ܝܢܐ ܘܩܱܛܠܗ ܠܡܨܪܝܐ ܗܱܘ ܕ݁ܡܱܣܟ݁ܠ ܗ_ܘܐ ܒ݁ܗ
Acts 7:25 ܘܱܣܒ݂ܱܪ ܕ݁ܡܣܬܱ݁ܟ݁ܠܻܝܢ ܐܱܚܱܘܗ_ܝ ܒ݁ܢܱܝ ܐܻܝܣܪܝܠ ܕܱ݁ܐܠܗܐ ܒܻ݁ܐܝܕ݂ܗ ܝܗܒ݂ ܠܗܘܢ ܦ݁ܘܪܩܢܐ ܘܠܐ ܐܣܬܱ݁ܟܱ݁ܠܘ
Acts 7:26 ܘܱܠܝܱܘܡܐ ܐ_ܚܪܻܢܐ ܐܬ݂ܚܙܻܝ ܠܗܘܢ ܟܱ݁ܕ݂ ܢܨܝܢ ܗܢܘܢ ܚܱܕ݂ ܥܱܡ ܚܱܕ݂ ܘܱܡܦܻ݁ܝܣ ܗ_ܘܐ ܠܗܘܢ ܕ݁ܢܫܬܱ݁ܝܢܘܢ ܟܱ݁ܕ݂ ܐܡܱܪ ܓܱ݁ܒ݂ܪܐ ܐܱܚܐ ܐܱܢ_ܬ݁ܘܢ ܡܛܠ ܡܢܐ ܡܱܣܟ݁ܠܻܝܢ ܐܢ_ܬ݁ܘܢ ܚܱܕ݂ ܒ݁ܚܱܕ݂
Acts 7:27 ܗܱܘ ܕ݁ܝܢ ܕ݁ܡܱܣܟ݁ܠ ܗ_ܘܐ ܒ݁ܚܱܒ݂ܪܗ ܕܱ݁ܚܩܗ ܡܢ ܠܘܬ݂ܗ ܘܐܡܱܪ ܠܗ ܡܱܢܘ ܐܱܩܻܝܡܟ݂ ܥܠܱܝܢ ܪܻܫܐ ܘܕ݂ܱܝܢܐ
Acts 7:28 ܕܱ݁ܠܡܐ ܠܡܩܛܠܱܢܝ ܒ݁ܥܐ ܐܱܢ_ܬ݁ ܐܱܝܟ݂ ܕܱ݁ܩܛܱܠܬ݁ ܐܬ݂ܡܠܝ ܠܡܨܪܝܐ
Acts 7:29 ܘܱܥܪܱܩ ܡܘܫܐ ܒ݁ܡܠܬ݂ܐ ܗܕ݂ܐ ܘܱܗܘܐ ܬܱ݁ܘܬ݁ܒ݂ܐ ܒܱ݁ܐܪܥܐ ܕ݁ܡܕ݂ܝܱܢ ܘܱܗܘܱܘ ܠܗ ܬ݁ܪܝܢ ܒ݁ܢܻܝܢ
Acts 7:30 ܘܟ݂ܱܕ݂ ܡܠܱܝ ܠܗ ܬܱ݁ܡܢ ܐܱܪܒ݁ܥܻܝܢ ܫܢܻܝܢ ܐܬ݂ܚܙܻܝ ܠܗ ܒ݁ܡܱܕ݂ܒ݁ܪܐ ܕ݁ܛܘܪ ܣܻܝܢܱܝ ܡܱܠܱܐܟ݂ܗ ܕ݁ܡܪܝܐ ܒ݁ܢܘܪܐ ܕ݁ܝܩܕ݁ܐ ܒ݁ܣܱܢܝܐ
Acts 7:31 ܘܟ݂ܱܕ݂ ܚܙܐ ܡܘܫܐ ܐܬ݁ܕܱ݁ܡܱܪ ܒ݁ܚܙܘܐ ܘܟ݂ܱܕ݂ ܐܬ݂ܩܱܪܱܒ݂ ܕ݁ܢܚܙܐ ܐܡܱܪ ܠܗ ܡܪܝܐ ܒ݁ܩܠܐ
Acts 7:32 ܐܢܐ ܐ_ܢܐ ܐܱܠܗܐ ܕܱ݁ܐܒ݂ܗܱܝܟ݁ ܐܱܠܗܗ ܕܱ݁ܐܒ݂ܪܗܡ ܘܕ݂ܻܐܝܣܚܩ ܘܱܕ݂ܝܱܥܩܘܒ݂ ܘܟ݂ܱܕ݂ ܪܱܬܻ݁ܝܬ݂ ܗ_ܘܐ ܡܘܫܐ ܠܐ ܡܱܡܪܱܚ ܗ_ܘܐ ܕܱ݁ܢܚܘܪ ܒ݁ܚܙܘܐ
Acts 7:33 ܘܐܡܱܪ ܠܗ ܡܪܝܐ ܫܪܻܝ ܡܣܢܱܝܟ݁ ܡܢ ܪܓ݂ܠܱܝܟ݁ ܐܱܪܥܐ ܓ݁ܝܪ ܕ݁ܩܐܡ ܐܱܢ_ܬ݁ ܒ݁ܗ ܩܱܕܻ݁ܝܫܐ ܗ_ܝ
Acts 7:34 ܡܚܙܐ ܚܙܻܝܬ݂ ܐܘܠܨܢܗ ܕ݁ܥܱܡܝ ܕܱ݁ܒ݂ܡܨܪܝܢ ܘܬ݂ܢܚܬ݂ܗ ܫܡܥܬ݂ ܘܢܚܬ݁ܬ݂ ܕ݁ܐܦ݂ܪܘܩ ܐܢܘܢ ܘܗܫܐ ܬ݁ܐ ܐܫܱܕ݁ܪܟ݂ ܠܡܨܪܝܢ
Acts 7:35 ܠܗܢܐ ܡܘܫܐ ܕܱ݁ܟ݂ܦ݂ܱܪܘ ܒ݁ܗ ܟܱ݁ܕ݂ ܐܡܪܻܝܢ ܕ݁ܡܱܢܘ ܐܱܩܻܝܡܟ݂ ܥܠܱܝܢ ܪܻܫܐ ܘܕ݂ܱܝܢܐ ܠܗ ܠܗܢܐ ܐܱܠܗܐ ܪܻܫܐ ܘܦ݂ܪܘܩܐ ܫܱܕܱ݁ܪ ܠܗܘܢ ܒܻ݁ܐܝܕ݂ܱܝ ܡܱܠܱܐܟ݂ܐ ܗܱܘ ܕ݁ܐܬ݂ܚܙܻܝ ܠܗ ܒ݁ܣܱܢܝܐ
Acts 7:36 ܗܢܱܘ ܕܱ݁ܐܦ݁ܩ ܐܢܘܢ ܟܱ݁ܕ݂ ܥܒ݂ܱܕ݂ ܐܬ݂ܘܬ݂ܐ ܘܬ݂ܕ݂ܡܪܬ݂ܐ ܘܱܓ݂ܒ݂ܱܪܘܬ݂ܐ ܒܱ݁ܐܪܥܐ ܕ݁ܡܨܪܝܢ ܘܱܒ݂ܝܱܡܐ-ܕ݂ܣܘܦ݂ ܘܱܒ݂ܡܱܕ݂ܒ݁ܪܐ ܫܢܻܝܢ ܐܱܪܒ݁ܥܻܝܢ
Acts 7:37 ܗܢܱܘ ܡܘܫܐ ܗܱܘ ܕ݁ܐܡܱܪ ܠܱܒ݂ܢܱܝ ܐܻܝܣܪܝܠ ܕܱ݁ܢܒ݂ܻܝܐ ܢܩܻܝܡ ܠܟ݂ܘܢ ܡܪܝܐ ܐܱܠܗܐ ܡܢ ܐܱܚܱܝܟ݁ܘܢ ܐܱܟ݂ܘܬ݂ܝ ܠܗ ܬ݁ܫܡܥܘܢ
Acts 7:38 ܗܢܱܘ ܕܱ݁ܗܘܐ ܒܱ݁ܟ݂ܢܘܫܬ݁ܐ ܒ݁ܡܱܕ݂ܒ݁ܪܐ ܥܱܡ ܡܱܠܱܐܟ݂ܐ ܗܱܘ ܕ݁ܡܱܠܠ ܗ_ܘܐ ܥܱܡܗ ܘܥܱܡ ܐܱܒ݂ܗܬ݂ܱܢ ܒ݁ܛܘܪܐ ܕ݁ܣܻܝܢܱܝ ܘܗܘܝܘ ܕ݁ܩܱܒ݁ܠ ܡܠܐ ܚܱܝܬ݂ܐ ܕ݁ܠܱܢ ܢܬ݁ܠ
Acts 7:39 ܘܠܐ ܨܒ݂ܱܘ ܠܡܬ݁ܕ݁ܢܝܘ ܠܗ ܐܱܒ݂ܗܬ݂ܱܢ ܐܠܐ ܫܱܒ݂ܩܘܗ_ܝ ܘܱܒ݂ܠܒܱ݁ܘܬ݂ܗܘܢ ܗܦ݂ܱܟ݂ܘ ܠܗܘܢ ܠܡܨܪܝܢ
Acts 7:40 ܟܱ݁ܕ݂ ܐܡܪܻܝܢ ܠܱܐܗܪܘܢ ܥܒ݂ܕ݂ ܠܱܢ ܐܱܠܗܐ ܕ݁ܢܻܐܙܠ_ܘܢ ܩܕ݂ܡܱܝܢ ܡܛܠ ܕ݁ܗܢܐ ܡܘܫܐ ܕܱ݁ܐܦ݁ܩܱܢ ܡܢ ܐܱܪܥܐ ܕ݁ܡܨܪܝܢ ܠܐ ܝܕ݂ܥܻܝܢ ܚ_ܢܱܢ ܡܢܐ ܗܘܝܗ_ܝ
Acts 7:41 ܘܱܥܒ݂ܱܕ݂ܘ ܠܗܘܢ ܥܓ݂ܠܐ ܒ݁ܝܱܘܡܬ݂ܐ ܗܢܘܢ ܘܕ݂ܱܒܱ݁ܚܘ ܕ݁ܒ݂ܚܐ ܠܱܦ݂ܬ݂ܱܟ݂ܪܐ ܘܡܬ݂ܒܱ݁ܣܡܻܝܢ ܗ_ܘܱܘ ܒܱ݁ܥܒ݂ܕ݂ ܐܻܝܕ݂ܱܝܗܘܢ
Acts 7:42 ܘܱܗܦ݂ܱܟ݂ ܐܱܠܗܐ ܘܱܐܫܠܡ ܐܢܘܢ ܕ݁ܢܗܘܘܢ ܦ݁ܠܚܻܝܢ ܠܚܱܝܠܱܘܬ݂ܐ ܕܱ݁ܫܡܱܝܐ ܐܱܝܟ݂ ܕܱ݁ܟ݂ܬ݂ܻܝܒ݂ ܒܱ݁ܟ݂ܬ݂ܒ݂ܐ ܕܱ݁ܢܒ݂ܻܝܐ ܠܡܐ ܐܱܪܒ݁ܥܻܝܢ ܫܢܻܝܢ ܒ݁ܡܱܕ݂ܒ݁ܪܐ ܢܟ݂ܣܬ݂ܐ ܐܱܘ ܕ݁ܒ݂ܚܬ݂ܐ ܩܱܪܒ݂ܬ݁ܘܢ ܠܻܝ ܒ݁ܢܱܝ ܐܻܝܣܪܝܠ
Acts 7:43 ܐܠܐ ܫܩܱܠܬ݁ܘܢ ܡܱܫܟ݁ܢܗ ܕ݁ܡܱܠܟ݁ܘܡ ܘܟ݂ܱܘܟ݁ܒ݂ܗ ܕܱ݁ܐܠܗܐ ܕܱ݁ܪܦ݂ܢ ܕ݁ܡܘܬ݂ܐ ܕܱ݁ܥܒ݂ܱܕ݁ܬ݁ܘܢ ܕ݁ܬ݂ܗܘܘܢ ܣܓ݂ܕܻ݁ܝܢ ܠܗܝܢ ܐܫܱܢܝܟ݂ܘܢ ܠܗܱܠ ܡܢ ܒ݁ܒ݂ܠ
Acts 7:44 ܗܐ ܡܱܫܟ݁ܢܐ ܕ݁ܣܗܕ݁ܘܬ݂ܐ ܕܱ݁ܐܒ݂ܗܬ݂ܱܢ ܒ݁ܡܱܕ݂ܒ݁ܪܐ ܐܻܝܬ݂ܱܘܗ_ܝ ܗ_ܘܐ ܐܱܝܟ݂ ܡܐ ܕ݁ܦ݂ܱܩܕ݂ ܗܱܘ ܕ݁ܡܱܠܠ ܥܱܡ ܡܘܫܐ ܠܡܥܒ݁ܕ݂ܗ ܒܱ݁ܕ݂ܡܘܬ݂ܐ ܕ݁ܚܱܘܝܗ
Acts 7:45 ܘܠܗ ܠܗܢܐ ܡܱܫܟ݁ܢܐ ܐܦ݂ ܡܱܥܠܘ ܐܱܥܠܘܗ_ܝ ܐܱܒ݂ܗܬ݂ܱܢ ܥܱܡ ܝܫܘܥ ܠܱܐܪܥܐ ܕ݁ܝܱܗ_ܒ݂ ܠܗܘܢ ܐܱܠܗܐ ܝܘܪܬ݁ܢܐ ܡܢ ܥܱܡ_ܡܐ ܗܢܘܢ ܕܱ݁ܫܕ݂ܐ ܡܢ ܩܕ݂ܡܱܝܗܘܢ ܘܐܬ݂ܝܱܒܱ݁ܠ ܥܕ݂ܱܡܐ ܠܝܱܘܡܱܘܗ_ܝ ܕ݁ܕ݂ܱܘܻܝܕ݂
Acts 7:46 ܗܱܘ ܕ݁ܐܫܟܱ݁ܚ ܪܱܚܡܐ ܩܕ݂ܡܱܘܗ_ܝ ܕܱ݁ܐܠܗܐ ܘܱܫܐܠ ܕ݁ܢܫܟܱ݁ܚ ܡܱܫܟ݁ܢܐ ܠܱܐܠܗܗ ܕ݁ܝܱܥܩܘܒ݂
Acts 7:47 ܫܠܝܡܘܢ ܕ݁ܝܢ ܒ݁ܢܐ ܠܗ ܒܱ݁ܝܬ݁ܐ
Acts 7:48 ܘܱܡܪܱܝܡܐ ܠܐ ܫܪܐ ܒܱ݁ܥܒ݂ܕ݂ ܐܻܝܕ݂ܱܝܐ ܐܱܝܟ݂ ܕ݁ܐܡܱܪ ܢܒ݂ܻܝܐ
Acts 7:49 ܕܱ݁ܫܡܱܝܐ ܟ݁ܘܪܣܱܝ ܘܱܐܪܥܐ ܟ݁ܘܒ݂ܫܐ ܕܱ݁ܬ݂ܚܝܬ݂ ܪܓ݂ܠܱܝ ܐܱܝܢܱܘ ܒܱ݁ܝܬ݁ܐ ܕ݁ܬ݂ܒ݂ܢܘܢ ܠܻܝ ܐܡܱܪ ܡܪܝܐ ܐܱܘ ܐܱܝܢܱܘ ܐܱܬ݂ܪܐ ܕܱ݁ܢܝܚܬ݁ܝ
Acts 7:50 ܠܐ ܗܐ ܐܻܝܕ݂ܐ ܕܻ݁ܝܠܝ ܥܒ݂ܕܱ݁ܬ݂ ܗܠܝܢ ܟ݁ܠܗܝܢ
Acts 7:51 ܐܘ ܩܱܫܝܱܝ ܩܕ݂ܠܐ ܘܱܕ݂ܠܐ ܓ݁ܙܻܝܪܻܝܢ ܒ݁ܠܒ݁ܗܘܢ ܘܱܒ݂ܡܱܫܡܱܥܬ݂ܗܘܢ ܐܱܢ_ܬ݁ܘܢ ܒ݁ܟ݂ܠܙܒ݂ܱܢ ܠܘܩܒ݂ܱܠ ܪܘܚܐ ܕ݁ܩܘܕ݂ܫܐ ܩܝܡܻܝܢ ܐܢ_ܬ݁ܘܢ ܐܱܝܟ݂ ܐܱܒ݂ܗܱܝܟ݁ܘܢ ܐܦ݂ ܐܱܢ_ܬ݁ܘܢ
Acts 7:52 ܠܱܐܝܢܐ ܓ݁ܝܪ ܡܢ ܢܒ݂ܻܝܐ ܕ݁ܠܐ ܪܕ݂ܱܦ݂ܘ ܘܱܩܛܱܠܘ ܐܱܒ݂ܗܱܝܟ݁ܘܢ ܠܱܐܝܠܝܢ ܕ݁ܩܱܕ݁ܡܘ ܒܱ݁ܕ݁ܩܘ ܥܱܠ ܡܐܬ݂ܻܝܬ݂ܗ ܕ݁ܙܱܕܻ݁ܝܩܐ ܗܱܘ ܕܱ݁ܐܢ_ܬ݁ܘܢ ܐܱܫܠܡܬ݁ܘܢ ܘܱܩܛܱܠܬ݁ܘܢܝܗ_ܝ
Acts 7:53 ܘܩܱܒ݁ܠܬ݁ܘܢ ܢܡܘܣܐ ܒ݁ܝܱܕ݂ ܦ݁ܘܩܕ݁ܢܐ ܕ݁ܡܱܠܱܐܟ݂ܐ ܘܠܐ ܢܛܱܪܬ݁ܘܢܝܗ_ܝ
Acts 7:54 ܘܟ݂ܱܕ݂ ܫܡܱܥܘ ܗ_ܘܱܘ ܗܠܝܢ ܐܬ݂ܡܠܻܝܘ ܚܡܬ݁ܐ ܒ݁ܢܱܦ݂ܫܗܘܢ ܘܱܡܚܱܪܩܻܝܢ ܗ_ܘܱܘ ܫܢܱܝܗܘܢ ܥܠܱܘܗ_ܝ
Acts 7:55 ܘܗܘ ܟܱ݁ܕ݂ ܡܠܐ ܗ_ܘܐ ܗܱܝܡܢܘܬ݂ܐ ܘܪܘܚܐ ܕ݁ܩܘܕ݂ܫܐ ܚܪ ܒܱ݁ܫܡܱܝܐ ܘܱܚܙܐ ܬ݁ܫܒ݁ܘܚܬ݁ܐ ܕܱ݁ܐܠܗܐ ܘܱܠܝܫܘܥ ܟܱ݁ܕ݂ ܩܐܡ ܡܢ ܝܱܡܻܝܢܐ ܕܱ݁ܐܠܗܐ
Acts 7:56 ܘܐܡܱܪ ܗܐ ܚܙܐ ܐ_ܢܐ ܫܡܱܝܐ ܟܱ݁ܕ݂ ܦ݁ܬ݂ܻܝܚܻܝܢ ܘܠܱܒ݂ܪܗ ܕ݁ܐ_ܢܫܐ ܟܱ݁ܕ݂ ܩܐܡ ܡܢ ܝܱܡܻܝܢܐ ܕܱ݁ܐܠܗܐ
Acts 7:57 ܘܱܩܥܱܘ ܒ݁ܩܠܐ ܪܡܐ ܘܣܱܟܱ݁ܪܘ ܐܕ݂ܢܱܝܗܘܢ ܘܱܓ݂ܙܱܡܘ ܥܠܱܘܗ_ܝ ܟ݁ܠܗܘܢ
Acts 7:58 ܘܐܚܱܕ݂ܘ ܐܱܦ݁ܩܘܗ_ܝ ܠܒ݂ܱܪ ܡܢ ܡܕ݂ܻܝܢ_ܬ݁ܐ ܘܪܓ݂ܡܻܝܢ ܗ_ܘܱܘ ܠܗ ܘܱܐܝܠܝܢ ܕܱ݁ܐܣܗܕ݂ܘ ܥܠܱܘܗ_ܝ ܣܡܘ ܢܱܚܬܱ݁ܝܗܘܢ ܠܘܬ݂ ܪܓ݂ܠܱܘܗ_ܝ ܕܱ݁ܥܠܱܝܡܐ ܚܱܕ݂ ܕ݁ܡܬ݂ܩܪܐ ܫܐܘܠ
Acts 7:59 ܘܪܓ݂ܡܻܝܢ ܗ_ܘܱܘ ܠܗ ܠܐܣܛܦ݂ܱܢܘܣ ܟܱ݁ܕ݂ ܡܨܱܠܐ ܘܐܡܱܪ ܡܪܱܢ ܝܫܘܥ ܩܱܒ݁ܠ ܪܘܚܝ
Acts 7:60 ܘܟ݂ܱܕ݂ ܣܡ ܒ݁ܘܪܟ݁ܐ ܩܥܐ ܒ݁ܩܠܐ ܪܡܐ ܘܐܡܱܪ ܡܪܱܢ ܠܐ ܬ݁ܩܻܝܡ ܠܗܘܢ ܗܕ݂ܐ ܚܛܻܝܬ݂ܐ ܘܟ݂ܱܕ݂ ܗܕ݂ܐ ܐܡܱܪ ܫܟ݂ܒ݂
Acts 8:1 ܫܐܘܠ ܕ݁ܝܢ ܨܒ݂ܐ ܗ_ܘܐ ܘܱܡܫܱܘܬܱ݁ܦ݂ ܗ_ܘܐ ܒ݁ܩܛܠܗ ܘܱܗܘܐ ܗ_ܘܐ ܒ݁ܗܱܘ ܝܱܘܡܐ ܪܕ݂ܘܦ݂ܝܐ ܪܱܒ݁ܐ ܠܥܻܕ݁_ܬ݁ܐ ܕ݁ܒ݂ܐܘܪܻܫܠܡ ܘܐܬ݂ܒܱ݁ܕܱ݁ܪܘ ܟ݁ܠܗܘܢ ܒ݁ܩܘܪܝܐ ܕܻ݁ܝܗܘܕ݂ ܘܐܦ݂ ܒ݁ܝܬ݂ ܫܡܪܝܐ ܠܒ݂ܱܪ ܡܢ ܫܠܻܝܚܐ ܒܱ݁ܠܚܘܕ݂
Acts 8:2 ܘܱܩܦ݂ܱܣܘ ܩܱܒ݂ܪܘܗ_ܝ ܠܐܣܛܦ݂ܱܢܘܣ ܓܱ݁ܒ݂ܪܐ ܡܗܱܝܡܢܐ ܘܐܬ݂ܐܒ݂ܠܘ ܥܠܱܘܗ_ܝ ܪܱܘܪܒ݂ܐܝܻܬ݂
Acts 8:3 ܫܐܘܠ ܕ݁ܝܢ ܪܕ݂ܦ݂ ܗ_ܘܐ ܠܥܻܕ݁_ܬ݁ܗ ܕܱ݁ܐܠܗܐ ܟܱ݁ܕ݂ ܥܐܠ ܗ_ܘܐ ܠܒ݂ܬ݁ܐ ܘܱܡܓ݂ܱܪܓܱ݁ܪ ܠܓ݂ܱܒ݂ܪܐ ܘܱܠܢܫܐ ܘܱܡܫܱܠܡܻܝܢ ܗ_ܘܐ ܠܒ݂ܝܬ݂ ܐܱܣܻܝܪܐ
Acts 8:4 ܘܗܢܘܢ ܕ݁ܐܬ݂ܒܱ݁ܕܱ݁ܪܘ ܡܬ݂ܟܱ݁ܪܟܻ݁ܝܢ ܗ_ܘܱܘ ܘܡܱܟ݂ܪܙܻܝܢ ܡܠܬ݂ܐ ܕܱ݁ܐܠܗܐ
Acts 8:5 ܦ݂ܻܝܠܻܝܦ݁ܘܣ ܕ݁ܝܢ ܢܚܬ݂ ܠܗ ܠܱܡܕ݂ܻܝܢ_ܬ݁ܐ ܕ݁ܫܡܪܝܐ ܘܡܱܟ݂ܪܙ ܗ_ܘܐ ܠܗܘܢ ܥܱܠ ܡܫܻܝܚܐ
Acts 8:6 ܘܟ݂ܱܕ݂ ܫܡܥܻܝܢ ܗ_ܘܱܘ ܡܠܬ݂ܗ ܒ݁ܢܱܝܢܫܐ ܕ݁ܬ݂ܱܡܢ ܨܝܬܻ݁ܝܢ ܗ_ܘܱܘ ܠܗ ܘܡܬ݁ܛܦܻ݁ܝܣܻܝܢ ܗ_ܘܱܘ ܠܟ݂ܠ ܕ݁ܐܡܱܪ ܗ_ܘܐ ܕ݁ܚܙܝܢ ܗ_ܘܱܘ ܐܬ݂ܘܬ݂ܐ ܕ݁ܥܒ݂ܕ݂ ܗ_ܘܐ
Acts 8:7 ܣܱܓܻ݁ܝܐܐ ܓ݁ܝܪ ܕܱ݁ܐܚܻܝܕ݂ܢ ܗ_ܘܱܝ ܠܗܘܢ ܪܘܚܐ ܛܱܢܦ݂ܬ݂ܐ ܩܥܝܢ ܗ_ܘܱܘ ܒ݁ܩܠܐ ܪܡܐ ܘܢܦ݂ܩܢ ܗ_ܘܱܝ ܡܢܗܘܢ ܘܱܐ_ܚܪܢܐ ܡܫܱܪܱܝܐ ܘܱܡܚܱܓ݁ܪܐ ܐܬ݂ܱܐܣܻܝܘ
Acts 8:8 ܘܚܱܕ݂ܘܬ݂ܐ ܪܱܒ݁ܬ݂ܐ ܗܘܬ݂ ܒ݁ܗܝ ܡܕ݂ܻܝܢ_ܬ݁ܐ
Acts 8:9 ܐܻܝܬ݂ ܗ_ܘܐ ܕ݁ܝܢ ܬܱ݁ܡܢ ܓܱ݁ܒ݂ܪܐ ܚܱܕ݂ ܕܱ݁ܫܡܗ ܣܻܝܡܘܢ ܕܱ݁ܥܡܻܝܪ ܗ_ܘܐ ܠܗ ܒ݁ܗ ܒܱ݁ܡܕ݂ܻܝܢ_ܬ݁ܐ ܙܱܒ݂ܢܐ ܣܱܓܻ݁ܝܐܐ ܘܱܒ݂ܚܱܪܫܱܘܗ_ܝ ܡܱܛܥܐ ܗ_ܘܐ ܠܥܱܡܐ ܕ݁ܫܡܪܝܐ ܟܱ݁ܕ݂ ܡܱܘܪܒ݂ ܗ_ܘܐ ܢܱܦ݂ܫܗ ܘܐܡܱܪ ܕ݁ܐܢܐ ܐ_ܢܐ ܪܱܒ݁ܐ
Acts 8:10 ܘܱܨܠܝܢ ܗ_ܘܱܘ ܠܘܬ݂ܗ ܟ݁ܠܗܘܢ ܪܱܘܪܒ݂ܐ ܘܕ݂ܱܩܕ݁ܩܐ ܘܐܡܪܻܝܢ ܗ_ܘܱܘ ܗܢܱܘ ܚܱܝܠܗ ܪܱܒ݁ܐ ܕܱ݁ܐܠܗܐ
Acts 8:11 ܘܡܬ݁ܛܦܻ݁ܝܣܻܝܢ ܗ_ܘܱܘ ܠܗ ܟ݁ܠܗܘܢ ܡܛܠ ܕ݁ܙܱܒ݂ܢܐ ܣܱܓܻ݁ܝܐܐ ܒ݁ܚܱܪܫܱܘܗ_ܝ ܐܱܬ݂ܡܱܗ ܗ_ܘܐ ܐܢܘܢ
Acts 8:12 ܟܱ݁ܕ݂ ܕ݁ܝܢ ܗܱܝܡܢܘ ܠܦ݂ܻܝܠܻܝܦ݁ܘܣ ܕܱ݁ܡܣܱܒܱ݁ܪ ܗ_ܘܐ ܡܱܠܟ݁ܘܬ݂ܐ ܕܱ݁ܐܠܗܐ ܒܱ݁ܫܡܗ ܕ݁ܡܪܱܢ ܝܫܘܥ ܡܫܻܝܚܐ ܥܡܕܻ݁ܝܢ ܗ_ܘܱܘ ܓܱ݁ܒ݂ܪܐ ܘܢܫܐ
Acts 8:13 ܘܐܦ݂ ܗܘ ܣܻܝܡܘܢ ܗܱܝܡܢ ܗ_ܘܐ ܘܱܥܡܱܕ݂ ܘܢܱܩܻܝܦ݂ ܗ_ܘܐ ܠܗ ܠܦ݂ܻܝܠܻܝܦ݁ܘܣ ܘܟ݂ܱܕ݂ ܚܙܐ ܗ_ܘܐ ܐܬ݂ܘܬ݂ܐ ܘܚܱܝܠܐ ܪܱܘܪܒ݂ܐ ܕ݁ܗܘܝܢ ܗ_ܘܱܘ ܒܻ݁ܐܝܕ݂ܗ ܬ݁ܡܱܗ ܗ_ܘܐ ܘܡܬ݁ܕܱ݁ܡܱܪ
Acts 8:14 ܘܟ݂ܱܕ݂ ܫܡܱܥܘ ܫܠܻܝܚܐ ܕ݁ܒ݂ܐܘܪܻܫܠܡ ܕ݁ܩܱܒ݁ܠܘ ܥܱܡܐ ܕ݁ܫܡܪܝܐ ܡܠܬ݂ܐ ܕܱ݁ܐܠܗܐ ܫܱܕܱ݁ܪܘ ܠܘܬ݂ܗܘܢ ܠܫܡܥܘܢ ܟܻ݁ܐܦ݂ܐ ܘܱܠܝܘܚܱܢܢ
Acts 8:15 ܘܱܢܚܬ݂ܘ ܘܨܱܠܻܝܘ ܥܠܱܝܗܘܢ ܐܱܝܟ݂ ܕܱ݁ܢܩܱܒ݁ܠܘܢ ܪܘܚܐ ܕ݁ܩܘܕ݂ܫܐ
Acts 8:16 ܠܱܝܬ݁ ܗ_ܘܐ ܓ݁ܝܪ ܥܱܠ ܚܱܕ݂ ܡܢܗܘܢ ܥܕ݂ܱܟܻ݁ܝܠ ܒܱ݁ܠܚܘܕ݂ ܕ݁ܝܢ ܥܡܕܻ݁ܝܢ ܗ_ܘܱܘ ܒܱ݁ܫܡܗ ܕ݁ܡܪܱܢ ܝܫܘܥ
Acts 8:17 ܗܝܕ݁ܝܢ ܣܝܡܻܝܢ ܗ_ܘܱܘ ܥܠܱܝܗܘܢ ܐܻܝܕ݂ܐ ܘܱܡܩܱܒ݁ܠܻܝܢ ܗ_ܘܱܘ ܪܘܚܐ ܕ݁ܩܘܕ݂ܫܐ
Acts 8:18 ܘܟ݂ܱܕ݂ ܚܙܐ ܣܻܝܡܘܢ ܕ݁ܒ݂ܱܣܝܡ ܐܻܝܕ݂ܐ ܕܱ݁ܫܠܻܝܚܐ ܡܬ݂ܝܱܗ_ܒ݂ܐ ܪܘܚܐ ܕ݁ܩܘܕ݂ܫܐ ܩܱܪܒ݂ ܠܗܘܢ ܟ݁ܣܦ݁ܐ
Acts 8:19 ܟܱ݁ܕ݂ ܐܡܱܪ ܗܱܒ݂ܘ ܐܦ݂ ܠܻܝ ܫܘܠܛܢܐ ܗܢܐ ܕܱ݁ܐܝܢܐ ܕ݁ܐܣܻܝܡ ܥܠܱܘܗ_ܝ ܐܻܝܕ݂ܐ ܢܗܘܐ ܡܩܱܒ݁ܠ ܪܘܚܐ ܕ݁ܩܘܕ݂ܫܐ
Acts 8:20 ܐܡܱܪ ܠܗ ܫܡܥܘܢ ܟܻ݁ܐܦ݂ܐ ܟ݁ܣܦ݁ܟ݂ ܥܱܡܟ݂ ܢܻܐܙܱܠ ܠܱܐܒ݂ܕ݂ܢܐ ܡܛܠ ܕܱ݁ܣܒ݂ܱܪܬ݁ ܕ݁ܡܱܘܗܱܒ݂ܬ݂ܗ ܕܱ݁ܐܠܗܐ ܒ݁ܩܢܝܢ ܥܠܡܐ ܡܬ݂ܩܱܢܝܐ
Acts 8:21 ܠܱܝܬ݁ ܠܟ݂ ܡܢܬ݂ܐ ܐܦ݂ܠܐ ܦ݁ܣܐ ܒ݁ܗܱܝܡܢܘܬ݂ܐ ܗܕ݂ܐ ܡܛܠ ܕ݁ܠܒ݁ܟ݂ ܠܐ ܗ_ܘܐ ܬ݁ܪܻܝܨ ܩܕ݂ܡ ܐܱܠܗܐ
Acts 8:22 ܒ݁ܪܱܡ ܬ݁ܘܒ݂ ܡܢ ܒܻ݁ܝܫܘܬ݂ܟ݂ ܗܕ݂ܐ ܘܱܒ݂ܥܻܝ ܡܢ ܐܱܠܗܐ ܕܱ݁ܠܡܐ ܢܫܬ݁ܒ݂ܩ ܠܟ݂ ܢܟ݂ܠܐ ܕ݁ܠܒ݁ܟ݂
Acts 8:23 ܒ݁ܟ݂ܱܒ݂ܕ݁ܐ ܓ݁ܝܪ ܡܱܪܻܝܪܬ݁ܐ ܘܱܒ݂ܩܛܪܐ ܕ݁ܥܱܘܠܐ ܚܙܐ ܐ_ܢܐ ܕܻ݁ܐܝܬ݂ܱܝܟ݁
Acts 8:24 ܥܢܐ ܣܻܝܡܘܢ ܘܐܡܱܪ ܒ݁ܥܱܘ ܐܱܢ_ܬ݁ܘܢ ܚܠܦ݂ܱܝ ܡܢ ܐܱܠܗܐ ܕ݁ܠܐ ܢܻܐܬ݂ܐ ܥܠܱܝ ܡܕ݁ܡ ܡܢ ܗܠܝܢ ܕ݁ܐܡܱܪܬ݁ܘܢ
Acts 8:25 ܫܡܥܘܢ ܕ݁ܝܢ ܘܝܘܚܱܢܢ ܟܱ݁ܕ݂ ܣܱܗܕ݂ܘ ܐܢܘܢ ܘܱܐܠܦ݂ܘ ܡܠܬ݂ܐ ܕܱ݁ܐܠܗܐ ܗܦ݂ܱܟ݂ܘ ܠܗܘܢ ܠܐܘܪܻܫܠܡ ܘܱܒ݂ܩܘܪܝܐ ܣܱܓܻ݁ܝܐܬ݂ܐ ܕ݁ܫܡܪܝܐ ܣܱܒܱ݁ܪܘ
Acts 8:26 ܘܡܱܠܠ ܡܱܠܱܐܟ݂ܐ ܕ݁ܡܪܝܐ ܥܱܡ ܦ݂ܻܝܠܻܝܦ݁ܘܣ ܘܐܡܱܪ ܠܗ ܩܘܡ ܙܠ ܠܬ݂ܱܝܡܢܐ ܒ݁ܐܘܪܚܐ ܡܱܕ݂ܒ݁ܪܝܬ݁ܐ ܕ݁ܢܚܬ݁ܐ ܡܢ ܐܘܪܻܫܠܡ ܠܓ݂ܱܙܱܐ
Acts 8:27 ܘܩܡ ܐܙܱܠ ܘܱܐܪܥܗ ܡܗܱܝܡܢܐ ܚܱܕ݂ ܕ݁ܐܬ݂ܐ ܗ_ܘܐ ܡܢ ܟ݁ܘܫ ܫܱܠܻܝܛܐ ܕ݁ܩܱܢܕ݂ܱܩ ܡܱܠܟ݁ܬ݂ܐ ܕ݁ܟ݂ܘܫܝܐ ܘܗܘ ܫܱܠܻܝܛ ܗ_ܘܐ ܥܱܠ ܟ݁ܠܗ ܓܱ݁ܙܗ ܘܐܬ݂ܐ ܗ_ܘܐ ܕ݁ܢܣܓ݁ܘܕ݂ ܒ݁ܐܘܪܻܫܠܡ
Acts 8:28 ܘܟ݂ܱܕ݂ ܗܦ݂ܱܟ݂ ܕ݁ܢܻܐܙܱܠ ܝܬ݂ܒ݂ ܗ_ܘܐ ܥܱܠ ܡܱܪܟܱ݁ܒ݂ܬ݂ܐ ܘܩܪܐ ܗ_ܘܐ ܒ݁ܐܫܱܥܝܐ ܢܒ݂ܻܝܐ
Acts 8:29 ܘܐܡܪܱܬ݂ ܪܘܚܐ ܠܦ݂ܻܝܠܻܝܦ݁ܘܣ ܐܬ݂ܩܱܪܱܒ݂ ܘܩܱܦ݂ ܠܡܱܪܟܱ݁ܒ݂ܬ݂ܐ
Acts 8:30 ܘܟ݂ܱܕ݂ ܐܬ݂ܩܱܪܱܒ݂ ܫܡܱܥ ܕ݁ܩܪܐ ܒ݁ܐܫܱܥܝܐ ܢܒ݂ܻܝܐ ܘܐܡܱܪ ܠܗ ܕ݁ܐܢ ܡܣܬܱ݁ܟܱ݁ܠ ܐܱܢ_ܬ݁ ܡܢܐ ܩܪܐ ܐܱܢ_ܬ݁
Acts 8:31 ܘܗܘ ܐܡܱܪ ܐܱܝܟܱ݁ܢܐ ܡܫܟܱ݁ܚ ܐ_ܢܐ ܕ݁ܐܣܬܱ݁ܟܱ݁ܠ ܐܠܐ ܐܢ ܐ_ܢܫ ܢܱܪܬ݁ܝܢܝ ܘܱܒ݂ܥܐ ܡܢܗ ܡܢ ܦ݂ܻܝܠܻܝܦ݁ܘܣ ܕ݁ܢܣܱܩ ܘܢܬ݁ܒ݂ ܥܱܡܗ
Acts 8:32 ܦ݁ܣܘܩܐ ܕ݁ܝܢ ܕܱ݁ܟ݂ܬ݂ܒ݂ܐ ܕ݁ܩܪܐ ܗ_ܘܐ ܒ݁ܗ ܐܻܝܬ݂ܱܘܗ_ܝ ܗ_ܘܐ ܗܢܐ ܐܱܝܟ݂ ܐܡܪܐ ܠܢܟ݂ܣܬ݂ܐ ܐܬ݂ܕ݁ܒ݂ܱܪ ܘܱܐܝܟ݂ ܢܩܝܐ ܩܕ݂ܡ ܓ݁ܙܘܙܐ ܫܱܬܻ݁ܝܩ ܗ_ܘܐ ܘܗܟ݂ܱܢܐ ܠܐ ܦ݁ܬ݂ܱܚ ܦ݁ܘܡܗ
Acts 8:33 ܒ݁ܡܘܟ݁ܟ݂ܗ ܡܢ ܚܒ݂ܘܫܝܐ ܘܡܢ ܕܻ݁ܝܢܐ ܐܬ݂ܕ݁ܒ݂ܱܪ ܘܕ݂ܪܗ ܡܱܢܘ ܢܫܬܱ݁ܥܐ ܕ݁ܡܫܬܱ݁ܩܠܻܝܢ ܚܱܝܱܘܗ_ܝ ܡܢ ܐܱܪܥܐ
Acts 8:34 ܘܐܡܱܪ ܗܱܘ ܡܗܱܝܡܢܐ ܠܦ݂ܻܝܠܻܝܦ݁ܘܣ ܒ݁ܥܐ ܐ_ܢܐ ܡܢܟ݂ ܥܱܠ ܡܱܢܘ ܐܱܡܪܗ ܗܕ݂ܐ ܢܒ݂ܻܝܐ ܥܱܠ ܢܱܦ݂ܫܗ ܐܱܘ ܥܱܠ ܐ_ܢܫ ܐ_ܚܪܻܝܢ
Acts 8:35 ܗܝܕ݁ܝܢ ܦ݂ܻܝܠܻܝܦ݁ܘܣ ܦ݁ܬ݂ܱܚ ܦ݁ܘܡܗ ܘܫܱܪܻܝ ܡܢܗ ܡܢ ܗܢܐ ܟ݁ܬ݂ܒ݂ܐ ܡܣܱܒܱ݁ܪ ܠܗ ܥܱܠ ܡܪܱܢ ܝܫܘܥ
Acts 8:36 ܘܟ݂ܱܕ݂ ܗܢܘܢ ܐܙܻܠ_ܝܢ ܒ݁ܐܘܪܚܐ ܡܱܛܻܝܘ ܗ_ܘܱܘ ܠܕ݂ܘܟ݁ܬ݂ܐ ܚܕ݂ܐ ܕܻ݁ܐܝܬ݂ ܒ݁ܗ ܡܱܝܐ ܘܐܡܱܪ ܗܱܘ ܡܗܱܝܡܢܐ ܗܐ ܡܱܝܐ ܡܢܐ ܗ_ܻܝ ܟ݁ܠܻܝܬ݂ܐ ܕ݁ܐܥܡܱܕ݂
Acts 8:37 ܘܐܡܱܪ ܦ݂ܻܝܠܻܝܦ݁ܘܣ ܐܢ ܡܗܱܝܡܢ ܐܱܢ_ܬ݁ ܡܢ ܟ݁ܠܗ ܠܒ݁ܐ ܫܱܠܻܝܛ ܘܱܥܢܐ ܘܐܡܱܪ ܐܢܐ ܡܗܱܝܡܢ ܐ_ܢܐ ܕ݁ܝܫܘܥ ܡܫܻܝܚܐ ܒ݁ܪܗ ܕܱ݁ܐܠܗܐ ܗ_ܘ
Acts 8:38 ܘܱܦ݂ܩܱܕ݂ ܗ_ܘܐ ܕܱ݁ܬ݂ܩܘܡ ܡܱܪܟܱ݁ܒ݂ܬ݂ܐ ܘܱܢܚܬ݂ܘ ܬ݁ܪܱܝܗܘܢ ܠܡܱܝܐ ܘܱܐܥܡܕ݂ܗ ܦ݂ܻܝܠܻܝܦ݁ܘܣ ܠܱܡܗܱܝܡܢܐ ܗܱܘ
Acts 8:39 ܘܟ݂ܱܕ݂ ܣܠܩܘ ܡܢ ܡܱܝܐ ܪܘܚܗ ܕ݁ܡܪܝܐ ܚܛܦܱ݁ܬ݂ ܠܦ݂ܻܝܠܻܝܦ݁ܘܣ ܘܬ݂ܘܒ݂ ܠܐ ܚܙܝܗ_ܝ ܡܗܱܝܡܢܐ ܗܱܘ ܐܠܐ ܐܙܠ ܗ_ܘܐ ܒ݁ܐܘܪܚܗ ܟܱ݁ܕ݂ ܚܕ݂ܐ
Acts 8:40 ܦ݂ܻܝܠܻܝܦ݁ܘܣ ܕ݁ܝܢ ܐܫܬ݁ܟ݂ܱܚ ܒܱ݁ܐܙܘܛܘܣ ܘܡܢ ܬܱ݁ܡܢ ܡܬ݂ܟ݁ܪܟ݂ ܗ_ܘܐ ܘܱܡܣܱܒܱ݁ܪ ܒܱ݁ܡܕ݂ܻܝܢܬ݂ܐ ܟ݁ܠܗܝܢ ܥܕ݂ܱܡܐ ܕ݁ܐܬ݂ܐ ܠܩܣܱܪܻܝܱܐ
Acts 9:1 ܫܐܘܠ ܕ݁ܝܢ ܥܕ݂ܱܟܻ݁ܝܠ ܡܠܐ ܗ_ܘܐ ܠܘܚܡܐ ܘܚܡܬ݂ܐ ܕ݁ܩܛܠܐ ܥܱܠ ܬܱ݁ܠܡܻܝܕ݂ܱܘܗ_ܝ ܕ݁ܡܪܱܢ
Acts 9:2 ܘܱܫܐܠ ܠܗ ܐܓ݁ܪܬ݂ܐ ܡܢ ܪܱܒ݁ ܟ݁ܗܢܐ ܕ݁ܢܬ݁ܠ ܠܗ ܠܕ݂ܱܪܡܣܘܩ ܠܱܟ݂ܢܘܫܬ݂ܐ ܕ݁ܐܢ ܗܘ ܕ݁ܢܫܟܱ݁ܚ ܕ݁ܪܕ݂ܝܢ ܒ݁ܗܕ݂ܐ ܐܘܪܚܐ ܓܱ݁ܒ݂ܪܐ ܐܱܘ ܢܫܐ ܢܐܣܘܪ ܢܱܝܬ݁ܐ ܐܢܘܢ ܠܐܘܪܻܫܠܡ
Acts 9:3 ܘܟ݂ܱܕ݂ ܐܙܠ ܗ_ܘܐ ܘܫܱܪܻܝ ܡܡܱܛܐ ܠܕ݂ܱܪܡܣܘܩ ܡܢ ܬ݁ܚܝܬ݂ ܫܠܝܐ ܐܱܙܠܓ݂ ܗ_ܘܐ ܥܠܱܘܗ_ܝ ܢܘܗܪܐ ܡܢ ܫܡܱܝܐ
Acts 9:4 ܘܱܢܦ݂ܱܠ ܥܱܠ ܐܱܪܥܐ ܘܱܫܡܱܥ ܩܠܐ ܕ݁ܐܡܱܪ ܠܗ ܫܐܘܠ ܫܐܘܠ ܡܢܐ ܪܕ݂ܦ݂ ܐܱܢ_ܬ݁ ܠܻܝ ܩܫܐ ܗ_ܘ ܠܟ݂ ܠܱܡܒ݂ܱܥܛܘ ܠܥܘܩܣܐ
Acts 9:5 ܥܢܐ ܗܘ ܘܐܡܱܪ ܡܱܢ ܐܱܢ_ܬ݁ ܡܪܝ ܘܡܪܱܢ ܐܡܱܪ ܐܢܐ ܐ_ܢܐ ܝܫܘܥ ܢܨܪܝܐ ܗܱܘ ܕܱ݁ܐܢ_ܬ݁ ܪܕ݂ܦ݂ ܐܱܢ_ܬ݁
Acts 9:6 ܐܠܐ ܩܘܡ ܥܘܠ ܠܱܡܕ݂ܻܝܢ_ܬ݁ܐ ܘܬ݂ܱܡܢ ܢܬ݂ܡܱܠܱܠ ܥܱܡܟ݂ ܥܱܠ ܡܐ ܕ݁ܘܠܐ ܠܟ݂ ܠܡܥܒܱ݁ܕ݂
Acts 9:7 ܘܓ݂ܱܒ݂ܪܐ ܕ݁ܐܙܻܠ_ܝܢ ܗ_ܘܱܘ ܥܱܡܗ ܒ݁ܐܘܪܚܐ ܩܝܡܻܝܢ ܗ_ܘܱܘ ܟܱ݁ܕ݂ ܬܱ݁ܡܻܝܗܻܝܢ ܡܛܠ ܕ݁ܩܠܐ ܒܱ݁ܠܚܘܕ݂ ܫܡܥܻܝܢ ܗ_ܘܱܘ ܐ_ܢܫ ܕ݁ܝܢ ܠܐ ܡܬ݂ܚܙܐ ܗ_ܘܐ ܠܗܘܢ
Acts 9:8 ܘܩܡ ܫܐܘܠ ܡܢ ܐܱܪܥܐ ܘܠܐ ܡܬ݂ܚܙܐ ܗ_ܘܐ ܠܗ ܡܕ݁ܡ ܟܱ݁ܕ݂ ܥܱܝܢܱܘܗ_ܝ ܦ݁ܬ݂ܻܝܚܢ ܗ_ܘܱܝ ܘܟ݂ܱܕ݂ ܐܱܚܻܝܕ݂ܻܝܢ ܒܻ݁ܐܝܕ݂ܱܘܗ_ܝ ܐܱܥܠܘܗ_ܝ ܠܕ݂ܱܪܡܣܘܩ
Acts 9:9 ܘܠܐ ܡܬ݂ܚܙܐ ܗ_ܘܐ ܠܗ ܬ݁ܠܬ݂ܐ ܝܱܘܡܻܝܢ ܘܠܐ ܐܟ݂ܱܠ ܘܠܐ ܐܫܬܻ݁ܝ
Acts 9:10 ܐܻܝܬ݂ ܗ_ܘܐ ܕ݁ܝܢ ܒ݁ܗ ܒ݁ܕ݂ܱܪܡܣܘܩ ܬܱ݁ܠܡܻܝܕ݂ܐ ܚܱܕ݂ ܕܱ݁ܫܡܗ ܗܘܐ ܚܱܢܱܢܝܐ ܘܡܪܝܐ ܐܡܱܪ ܠܗ ܒ݁ܚܙܘܐ ܚܱܢܱܢܝܐ ܘܐܡܱܪ ܗܐ ܐܢܐ ܡܪܝ
Acts 9:11 ܘܡܪܱܢ ܐܡܱܪ ܠܗ ܩܘܡ ܙܠ ܠܫܘܩܐ ܕ݁ܡܬ݂ܩܪܐ ܬ݁ܪܻܝܨܐ ܘܱܒ݂ܥܻܝ ܒ݁ܒ݂ܱܝܬ݁ܐ ܕܻ݁ܝܗܘܕ݂ܐ ܠܫܐܘܠ ܕܻ݁ܐܝܬ݂ܱܘܗ_ܝ ܡܢ ܛܱܪܣܘܣ ܡܕ݂ܻܝܢ_ܬ݁ܐ ܗܐ ܓ݁ܝܪ ܟܱ݁ܕ݂ ܗܘ ܡܨܱܠܐ
Acts 9:12 ܚܙܐ ܒ݁ܚܙܘܐ ܠܓ݂ܱܒ݂ܪܐ ܕܱ݁ܫܡܗ ܚܱܢܱܢܝܐ ܕ݁ܥܱܠ ܘܣܡ ܥܠܱܘܗ_ܝ ܐܻܝܕ݂ܐ ܐܱܝܟ݂ ܕ݁ܢܬ݂ܦܱ݁ܬ݁ܚܢ ܥܱܝܢܱܘܗ_ܝ
Acts 9:13 ܘܐܡܱܪ ܚܱܢܱܢܝܐ ܡܪܝ ܫܡܥܬ݂ ܡܢ ܣܱܓܻ݁ܝܐܐ ܥܱܠ ܓܱ݁ܒ݂ܪܐ ܗܢܐ ܕܱ݁ܟ݂ܡܐ ܒܻ݁ܝܫܬ݂ܐ ܐܱܣܒ݁ܠ ܠܩܱܕܻ݁ܝܫܱܝܟ݁ ܒ݁ܐܘܪܻܫܠܡ
Acts 9:14 ܘܗܐ ܐܦ݂ ܗܪܟ݁ܐ ܐܻܝܬ݂ ܠܗ ܫܘܠܛܢܐ ܡܢ ܪܱܒܱ݁ܝ ܟ݁ܗܢܐ ܕ݁ܢܐܣܘܪ ܠܟ݂ܠܗܘܢ ܐܱܝܠܝܢ ܕ݁ܩܪܝܢ ܫܡܟ݂
Acts 9:15 ܘܐܡܱܪ ܠܗ ܡܪܝܐ ܩܘܡ ܙܠ ܡܛܠ ܕ݁ܡܐܢܐ ܗܘ ܠܻܝ ܓܱ݁ܒ݂ܝܐ ܕ݁ܢܫܩܘܠ ܫܡܝ ܒ݁ܥܱܡ_ܡܐ ܘܱܒ݂ܡܱܠܟ݁ܐ ܘܒ݂ܝܬ݂ ܒ݁ܢܱܝ ܐܻܝܣܪܝܠ
Acts 9:16 ܐܢܐ ܓ݁ܝܪ ܐܚܱܘܝܘܗ_ܝ ܟ݁ܡܐ ܥܬ݂ܻܝܕ݂ ܠܡܚܱܫ ܡܛܠ ܫܡܝ
Acts 9:17 ܗܝܕ݁ܝܢ ܚܱܢܱܢܝܐ ܐܙܱܠ ܠܒ݂ܱܝܬ݁ܐ ܠܘܬ݂ܗ ܘܣܡ ܥܠܱܘܗ_ܝ ܐܻܝܕ݂ܐ ܘܐܡܱܪ ܠܗ ܫܐܘܠ ܐܚܝ ܡܪܱܢ ܝܫܘܥ ܫܱܕ݁ܪܱܢܝ ܗܱܘ ܕ݁ܐܬ݂ܚܙܻܝ ܠܟ݂ ܒ݁ܐܘܪܚܐ ܟܱ݁ܕ݂ ܐܬ݂ܐ ܐܱܢ_ܬ݁ ܐܱܝܟ݂ ܕ݁ܢܬ݂ܦܱ݁ܬ݁ܚܢ ܥܱܝܢܱܝܟ݁ ܘܬ݂ܬ݂ܡܠܐ ܪܘܚܐ ܕ݁ܩܘܕ݂ܫܐ
Acts 9:18 ܘܒ݂ܱܪ ܫܥܬ݂ܗ ܢܦ݂ܱܠ ܡܢ ܥܱܝܢܱܘܗ_ܝ ܡܕ݁ܡ ܕ݁ܕ݂ܡܐ ܠܱܩܠܦ݂ܐ ܘܐܬ݂ܦܱ݁ܬܱ݁ܚ ܥܱܝܢܱܘܗ_ܝ ܘܩܡ ܥܡܱܕ݂
Acts 9:19 ܘܩܱܒ݁ܠ ܣܱܝܒ݁ܪܬ݁ܐ ܘܐܬ݂ܚܱܝܱܠ ܘܱܗܘܐ ܝܱܘܡܬ݂ܐ ܠܘܬ݂ ܬܱ݁ܠܡܻܝܕ݂ܐ ܗܢܘܢ ܕܻ݁ܐܝܬ݂ ܗ_ܘܱܘ ܒ݁ܕ݂ܱܪܡܣܘܩ
Acts 9:20 ܘܒ݂ܱܪ ܫܥܬ݂ܗ ܡܱܟ݂ܪܙ ܗ_ܘܐ ܒܱ݁ܟ݂ܢܘܫܬ݂ܐ ܕܻ݁ܝܗܘܕ݂ܝܐ ܥܱܠ ܝܫܘܥ ܕ݁ܗܘܝܘ ܒ݁ܪܗ ܕܱ݁ܐܠܗܐ
Acts 9:21 ܘܬ݂ܱܡܻܝܗܻܝܢ ܗ_ܘܱܘ ܟ݁ܠܗܘܢ ܐܱܝܠܝܢ ܕ݁ܫܡܥܻܝܢ ܗ_ܘܱܘ ܠܗ ܘܐܡܪܻܝܢ ܗ_ܘܱܘ ܠܐ ܗ_ܘܐ ܗܢܐ ܗܱܘ ܕ݁ܪܕ݂ܦ݂ ܗ_ܘܐ ܠܟ݂ܠܗܘܢ ܐܱܝܠܝܢ ܕ݁ܩܪܝܢ ܗ_ܘܱܘ ܠܱܫܡܐ ܗܢܐ ܒ݁ܐܘܪܻܫܠܡ ܐܦ݂ ܠܗܪܟ݁ܐ ܥܠܝܗ ܥܱܠ ܗܕ݂ܐ ܡܫܱܕܱ݁ܪ ܗ_ܘܐ ܐܱܝܟ݂ ܕ݁ܢܐܣܘܪ ܢܱܘܒ݁ܠ ܐܢܘܢ ܠܪܱܒܱ݁ܝ ܟ݁ܗܢܐ
Acts 9:22 ܫܐܘܠ ܕ݁ܝܢ ܝܱܬܻ݁ܝܪ ܡܬ݂ܚܱܝܱܠ ܗ_ܘܐ ܘܱܡܙܻܝܥ ܗ_ܘܐ ܠܗܘܢ ܠܻܝܗܘܕ݂ܝܐ ܗܢܘܢ ܕ݁ܥܡܪܻܝܢ ܗ_ܘܱܘ ܒ݁ܕ݂ܱܪܡܣܘܩ ܟܱ݁ܕ݂ ܡܚܱܘܐ ܗ_ܘܐ ܕ݁ܗܢܱܘ ܡܫܻܝܚܐ
Acts 9:23 ܘܟ݂ܱܕ݂ ܣܓ݂ܻܝܘ ܠܗ ܬܱ݁ܡܢ ܝܱܘܡܬ݂ܐ ܥܒ݂ܱܕ݂ܘ ܥܠܱܘܗ_ܝ ܢܟ݂ܠܐ ܝܻܗܘܕ݂ܝܐ ܕ݁ܢܩܛܠܘܢܝܗ_ܝ
Acts 9:24 ܐܬ݂ܒܱ݁ܕܱ݁ܩ ܠܗ ܕ݁ܝܢ ܠܫܐܘܠ ܐܦܱ݁ܪܣܢܐ ܕ݁ܒ݂ܥܝܢ ܗ_ܘܱܘ ܠܡܥܒܱ݁ܕ݂ ܠܗ ܘܢܛܪܻܝܢ ܗ_ܘܱܘ ܬܱ݁ܪܥܐ ܕܱ݁ܡܕ݂ܻܝܢ_ܬ݁ܐ ܐܻܝܡܡܐ ܘܠܻܠܝܐ ܕ݁ܢܩܛܠܘܢܝܗ_ܝ
Acts 9:25 ܗܝܕ݁ܝܢ ܣܡܘܗ_ܝ ܬܱ݁ܠܡܻܝܕ݂ܐ ܒ݁ܐܣܦ݁ܪܻܝܕ݂ܐ ܘܫܱܒ݁ܘܗ_ܝ ܡܢ ܫܘܪܐ ܒ݁ܠܻܠܝܐ
Acts 9:26 ܘܐܙܱܠ ܠܗ ܠܐܘܪܻܫܠܡ ܘܨܒ݂ܐ ܗ_ܘܐ ܠܡܬ݂ܢܱܩܦ݂ܘ ܠܬ݂ܱܠܡܻܝܕ݂ܐ ܘܟ݂ܠܗܘܢ ܕ݁ܚܠܻܝܢ ܗ_ܘܱܘ ܡܢܗ ܘܠܐ ܡܗܱܝܡܢܻܝܢ ܗ_ܘܱܘ ܕ݁ܬ݂ܱܠܡܻܝܕ݂ܐ ܗܘ
Acts 9:27 ܒܱ݁ܪܢܱܒ݂ܱܐ ܕ݁ܝܢ ܐܱܚܕ݁ܗ ܘܱܐܝܬ݁ܝܗ ܠܘܬ݂ ܫܠܻܝܚܐ ܘܐܫܬܱ݁ܥܻܝ ܠܗܘܢ ܐܱܝܟܱ݁ܢܐ ܒ݁ܐܘܪܚܐ ܚܙܐ ܠܡܪܝܐ ܘܕ݂ܱܐܝܟܱ݁ܢܐ ܡܱܠܠ ܥܱܡܗ ܘܱܐܝܟܱ݁ܢܐ ܒ݁ܕ݂ܱܪܡܣܘܩ ܥܻܝܢ ܒܱ݁ܓ݂ܠܐ ܡܱܠܠ ܒܱ݁ܫܡܗ ܕ݁ܝܫܘܥ
Acts 9:28 ܘܥܐܠ ܗ_ܘܐ ܥܱܡܗܘܢ ܘܢܦ݂ܩ ܒ݁ܐܘܪܻܫܠܡ
Acts 9:29 ܘܱܡܡܱܠܠ ܗ_ܘܐ ܒܱ݁ܫܡܗ ܕ݁ܝܫܘܥ ܥܻܝܢ ܒܱ݁ܓ݂ܠܐ ܘܕ݂ܪܫ ܗ_ܘܐ ܥܱܡ ܝܻܗܘܕ݂ܝܐ ܐܱܝܠܝܢ ܕ݁ܝܕ݂ܥܻܝܢ ܗ_ܘܱܘ ܝܱܘܢܐܝܻܬ݂ ܗܢܘܢ ܕ݁ܝܢ ܨܒ݂ܝܢ ܗ_ܘܱܘ ܠܡܩܛܠܗ
Acts 9:30 ܘܟ݂ܱܕ݂ ܝܻܕ݂ܱܥܘ ܐܱܚܐ ܐܱܝܬ݁ܝܘܗ_ܝ ܒ݁ܠܻܠܝܐ ܠܩܣܱܪܻܝܱܐ ܘܡܢ ܬܱ݁ܡܢ ܫܱܕ݁ܪܘܗ_ܝ ܠܛܱܪܣܘܣ
Acts 9:31 ܒ݁ܪܱܡ ܕ݁ܝܢ ܥܻܕ݁_ܬ݁ܐ ܕܱ݁ܒ݂ܟ݂ܠܗ ܝܻܗܘܕ݂ ܘܒ݂ܱܓ݂ܠܻܝܠܐ ܘܱܒ݂ܫܡܪܻܝܢ ܐܻܝܬ݂ ܗ_ܘܐ ܒ݁ܗ ܫܠܡܐ ܟܱ݁ܕ݂ ܡܬ݂ܒܱ݁ܢܝܐ ܗ_ܘܬ݂ ܘܪܕ݂ܝܐ ܒ݁ܕ݂ܚܠܱܬ݂ ܐܱܠܗܐ ܘܱܒ݂ܒ݂ܘܝܐܐ ܕ݁ܪܘܚܐ ܕ݁ܩܘܕ݂ܫܐ ܣܓ݂ܝܐ ܗ_ܘܬ݂
Acts 9:32 ܘܱܗܘܐ ܕ݁ܟ݂ܱܕ݂ ܡܬ݂ܟ݁ܪܟ݂ ܗ_ܘܐ ܫܡܥܘܢ ܒܱ݁ܡܕ݂ܻܝܢܬ݂ܐ ܢܚܬ݂ ܐܦ݂ ܠܘܬ݂ ܩܱܕܻ݁ܝܫܐ ܕ݁ܥܡܪܻܝܢ ܒ݁ܠܘܕ݂ ܡܕ݂ܻܝܢ_ܬ݁ܐ
Acts 9:33 ܘܐܫܟܱ݁ܚ ܓܱ݁ܒ݂ܪܐ ܚܱܕ݂ ܕܱ݁ܫܡܗ ܐܱܢܻܝܱܣ ܕܱ݁ܪܡܐ ܗ_ܘܐ ܒ݁ܥܱܪܣܐ ܘܱܡܫܱܪܱܝ ܫܢܻܝܢ ܬ݁ܡܢܐ
Acts 9:34 ܘܐܡܱܪ ܠܗ ܫܡܥܘܢ ܐܱܢܻܝܱܐ ܡܱܐܣܐ ܠܟ݂ ܝܫܘܥ ܡܫܻܝܚܐ ܩܘܡ ܘܫܱܘܐ ܥܱܪܣܟ݂ ܘܒ݂ܱܪ ܫܥܬ݂ܗ ܩܡ
Acts 9:35 ܘܱܚܙܱܐܘܗ_ܝ ܟ݁ܠܗܘܢ ܕ݁ܥܡܪܻܝܢ ܒ݁ܠܘܕ݂ ܘܱܒ݂ܣܱܪܘܢܱܐ ܘܐܬ݂ܦ݁ܢܻܝܘ ܠܘܬ݂ ܐܱܠܗܐ
Acts 9:36 ܐܻܝܬ݂ ܗ_ܘܐ ܕ݁ܝܢ ܬܱ݁ܠܡܻܝܕ݁ܬ݁ܐ ܚܕ݂ܐ ܒ݁ܝܘܦܻ݁ܐ ܡܕ݂ܻܝܢ_ܬ݁ܐ ܕܱ݁ܫܡܗ ܗܘܐ ܛܒ݂ܻܝܬ݂ܐ ܗܕ݂ܐ ܥܱܬܻ݁ܝܪܐ ܗ_ܘܬ݂ ܒܱ݁ܥܒ݂ܕ݂ܐ ܛܒ݂ܐ ܘܱܒ݂ܙܕ݂ܩܬ݂ܐ ܕ݁ܥܒ݂ܕ݁ܐ ܗ_ܘܬ݂
Acts 9:37 ܐܬ݂ܟܱ݁ܪܗܱܬ݂ ܕ݁ܝܢ ܒ݁ܗܘܢ ܒ݁ܗܢܘܢ ܝܱܘܡܬ݂ܐ ܘܡܻܝܬ݂ܱܬ݂ ܘܱܐܣܚܝܘܗ ܘܣܡܘܗ ܒ݁ܥܠܻܝܬ݂ܐ
Acts 9:38 ܘܱܫܡܱܥܘ ܗ_ܘܱܘ ܬܱ݁ܠܡܻܝܕ݂ܐ ܕ݁ܫܡܥܘܢ ܒ݁ܠܘܕ݂ ܗ_ܘ ܡܕ݂ܻܝܢ_ܬ݁ܐ ܗܝ ܕܻ݁ܐܝܬ݂ܝܗ ܥܱܠ ܓ݁ܢ_ܒ݂ ܝܘܦܻ݁ܐ ܘܫܱܕܱ݁ܪܘ ܗ_ܘܱܘ ܠܘܬ݂ܗ ܓܱ݁ܒ݂ܪܐ ܬ݁ܪܝܢ ܕ݁ܢܒ݂ܥܘܢ ܡܢܗ ܕ݁ܠܐ ܬ݁ܡܱܐܢ ܠܗ ܕ݁ܢܻܐܬ݂ܐ ܨܐܕ݂ܱܝܗܘܢ
Acts 9:39 ܘܩܡ ܫܡܥܘܢ ܐܙܱܠ ܥܱܡܗܘܢ ܘܟ݂ܱܕ݂ ܐܬ݂ܐ ܐܱܣܩܘܗ_ܝ ܠܥܠܻܝܬ݂ܐ ܘܱܟ݂ܢܱܫ ܩܡ ܠܗܝܢ ܚܕ݂ܪܱܘܗ_ܝ ܟ݁ܠܗܝܢ ܐܱܪܡܠܬ݂ܐ ܟܱ݁ܕ݂ ܒ݁ܟ݂ܝܢ ܘܱܡܚܱܘܝܢ ܠܗ ܟ݁ܘܬܻ݁ܝܢܝܬ݂ܐ ܘܡܱܪܛܘܛܐ ܗܠܝܢ ܕ݁ܝܗܒ݁ܐ ܗ_ܘܬ݂ ܠܗܝܢ ܛܒ݂ܻܝܬ݂ܐ ܟܱ݁ܕ݂ ܚܱܝܐ
Acts 9:40 ܫܡܥܘܢ ܕ݁ܝܢ ܐܱܦ݁ܩ ܠܟ݂ܠܗܘܢ ܐ_ܢܫܐ ܠܒ݂ܱܪ ܘܱܩܥܕ݂ ܥܱܠ ܒ݁ܘܪܟܱ݁ܘܗ_ܝ ܘܨܱܠܻܝ ܘܐܬ݂ܦ݁ܢܻܝ ܠܘܬ݂ ܫܠܱܕ݁ܐ ܘܐܡܱܪ ܛܒ݂ܻܝܬ݂ܐ ܩܘܡܝ ܗܻܝ ܕ݁ܝܢ ܦ݁ܬ݂ܚܱܬ݂ ܥܱܝܢܝܗ ܘܟ݂ܱܕ݂ ܚܙܬ݂ܗ ܠܫܡܥܘܢ ܝܬ݂ܒܱ݁ܬ݂
Acts 9:41 ܘܱܐܘܫܛ ܠܗ ܐܻܝܕ݂ܗ ܘܱܐܩܻܝܡܗ ܘܱܩܪܐ ܠܩܱܕܻ݁ܝܫܐ ܘܠܱܐܪܡܠܬ݂ܐ ܘܝܱܗܒ݁ܗ ܠܗܘܢ ܟܱ݁ܕ݂ ܚܱܝܐ
Acts 9:42 ܘܐܬ݂ܝܱܕ݂ܥܱܬ݂ ܗܕ݂ܐ ܒ݁ܟ݂ܠܗ ܡܕ݂ܻܝܢ_ܬ݁ܐ ܘܣܱܓܻ݁ܝܐܐ ܗܱܝܡܢܘ ܒ݁ܡܪܱܢ
Acts 9:43 ܗܘܐ ܕ݁ܝܢ ܒ݁ܗ ܒ݁ܝܘܦܻ݁ܐ ܝܱܘܡܬ݂ܐ ܠܐ ܙܥܘܪܻܝܢ ܟܱ݁ܕ݂ ܫܪܐ ܗ_ܘܐ ܒ݁ܝܬ݂ ܫܡܥܘܢ ܒ݁ܘܪܣܝܐ
Acts 10:1 ܒ݁ܩܣܱܪܻܝܱܐ ܕ݁ܝܢ ܐܻܝܬ݂ ܗ_ܘܐ ܓܱ݁ܒ݂ܪܐ ܚܱܕ݂ ܩܢܛܪܘܢܐ ܕܱ݁ܫܡܗ ܗ_ܘܐ ܩܘܪܢܻܠܻܝܘܣ ܡܢ ܣܦܻ݁ܝܪܱܐ ܗܝ ܕ݁ܡܬ݂ܩܱܪܝܐ ܐܻܝܛܱܠܻܝܩܻܐ
Acts 10:2 ܘܙܱܕܻ݁ܝܩ ܗ_ܘܐ ܘܕ݂ܚܠ ܗ_ܘܐ ܡܢ ܐܱܠܗܐ ܗܘ ܘܒ݂ܱܝܬ݁ܗ ܟ݁ܠܗ ܘܥܒ݂ܕ݂ ܗ_ܘܐ ܙܕ݂ܩܬ݂ܐ ܣܱܓܻ݁ܝܐܬ݂ܐ ܒ݁ܥܱܡܐ ܘܱܒ݂ܟ݂ܠܙܒ݂ܱܢ ܒ݁ܥܐ ܗ_ܘܐ ܡܢ ܐܱܠܗܐ
Acts 10:3 ܗܢܐ ܚܙܐ ܡܱܠܱܐܟ݂ܐ ܕܱ݁ܐܠܗܐ ܒ݁ܚܙܘܐ ܓܱ݁ܠܝܐܝܻܬ݂ ܠܱܐܦܱ݁ܝ ܬ݁ܫܱܥ ܫܥܻܝܢ ܒܻ݁ܐܝܡܡܐ ܕ݁ܥܱܠ ܠܘܬ݂ܗ ܘܐܡܱܪ ܠܗ ܩܘܪܢܻܠܻܝܐ
Acts 10:4 ܘܗܘ ܚܪ ܒ݁ܗ ܘܱܕ݂ܚܠ ܘܐܡܱܪ ܡܢܐ ܡܪܝ ܘܐܡܱܪ ܠܗ ܡܱܠܱܐܟ݂ܐ ܨܠܱܘܬ݂ܟ݂ ܘܙܕ݂ܩܬ݂ܟ݂ ܣܠܩ ܠܕ݂ܘܟ݂ܪܢܐ ܩܕ݂ܡ ܐܱܠܗܐ
Acts 10:5 ܘܗܫܐ ܫܱܕܱ݁ܪ ܓܱ݁ܒ݂ܪܐ ܠܝܘܦܻ݁ܐ ܡܕ݂ܻܝܢ_ܬ݁ܐ ܘܱܐܝܬ݁ܐ ܠܫܡܥܘܢ ܕ݁ܡܬ݂ܩܪܐ ܟܻ݁ܐܦ݂ܐ
Acts 10:6 ܗܐ ܫܪܐ ܒ݁ܒ݂ܱܝܬ݁ܗ ܕ݁ܫܡܥܘܢ ܒ݁ܘܪܣܝܐ ܗܱܘ ܕܻ݁ܐܝܬ݂ܱܘܗ_ܝ ܥܱܠ ܝܱܕ݂ ܝܱܡܐ
Acts 10:7 ܘܟ݂ܱܕ݂ ܐܙܱܠ ܠܗ ܡܱܠܱܐܟ݂ܐ ܕ݁ܡܱܠܠ ܥܱܡܗ ܩܪܐ ܬ݁ܪܝܢ ܡܢ ܒ݁ܢܱܝ ܒܱ݁ܝܬ݁ܗ ܘܦ݂ܠܚܐ ܚܱܕ݂ ܕ݁ܕ݂ܚܠ ܠܱܐܠܗܐ ܐܱܝܢܐ ܕ݁ܡܬ݁ܕ݁ܢܐ ܗ_ܘܐ ܠܗ
Acts 10:8 ܘܐܫܬܱ݁ܥܻܝ ܠܗܘܢ ܟ݁ܠܡܕ݁ܡ ܕܱ݁ܚܙܐ ܘܫܱܕܱ݁ܪ ܐܢܘܢ ܠܝܘܦܻ݁ܐ
Acts 10:9 ܘܱܠܝܱܘܡܐ ܐ_ܚܪܻܢܐ ܟܱ݁ܕ݂ ܗܢܘܢ ܪܕ݂ܝܢ ܒ݁ܐܘܪܚܐ ܘܩܱܪܻܝܒ݂ܻܝܢ ܠܱܡܕ݂ܻܝܢ_ܬ݁ܐ ܣܠܩ ܫܡܥܘܢ ܠܐܓ݁ܪܐ ܕܱ݁ܢܨܱܠܐ ܒ݁ܫܬ݂ ܫܥܻܝܢ
Acts 10:10 ܘܱܟ݂ܦ݂ܢ ܘܨܒ݂ܐ ܗ_ܘܐ ܕ݁ܢܠܥܱܣ ܘܟ݂ܱܕ݂ ܗܢܘܢ ܡܱܬ݂ܩܢܻܝܢ ܠܗ ܢܦ݂ܱܠ ܥܠܱܘܗ_ܝ ܬ݁ܡܗܐ
Acts 10:11 ܘܱܚܙܐ ܫܡܱܝܐ ܟܱ݁ܕ݂ ܦ݁ܬ݂ܻܝܚܻܝܢ ܘܡܐܢܐ ܚܱܕ݂ ܟܱ݁ܕ݂ ܐܱܣܻܝܪ ܒܱ݁ܐܪܒܱ݁ܥ ܩܱܪܢܢ ܘܕ݂ܡܐ ܗ_ܘܐ ܠܟ݂ܬ݁ܢܐ ܪܱܒ݁ܐ ܘܫܐܒ݂ ܗ_ܘܐ ܡܢ ܫܡܱܝܐ ܥܱܠ ܐܱܪܥܐ
Acts 10:12 ܘܻܐܝܬ݂ ܗ_ܘܐ ܒ݁ܗ ܟ݁ܠܗܝܢ ܚܱܝܘܬ݂ܐ ܕܱ݁ܐܪܒ݁ܥܬ݂ ܪܓ݂ܠܐ ܘܪܱܚܫܐ ܕܱ݁ܐܪܥܐ ܘܦ݂ܪܱܚܬ݂ܐ ܕܱ݁ܫܡܱܝܐ
Acts 10:13 ܘܩܠܐ ܐܬ݂ܐ ܠܗ ܕ݁ܐܡܱܪ ܫܡܥܘܢ ܩܘܡ ܟ݁ܘܣ ܘܱܐܟ݂ܘܠ
Acts 10:14 ܘܫܡܥܘܢ ܐܡܱܪ ܚܣ ܡܪܝ ܕ݁ܡܡܬ݂ܘܡ ܠܐ ܐܟ݂ܠܬ݂ ܟ݁ܠ ܕܱ݁ܡܣܱܝܱܒ݂ ܘܱܛܡܱܐ
Acts 10:15 ܘܬ݂ܘܒ݂ ܕ݁ܬ݂ܱܪܬ݁ܝܢ ܙܱܒ݂ܢܻܝܢ ܩܠܐ ܗܘܐ ܠܘܬ݂ܗ ܐܱܝܠܝܢ ܕܱ݁ܐܠܗܐ ܕܱ݁ܟܻ݁ܝ ܐܱܢ_ܬ݁ ܠܐ ܬ݁ܣܱܝܒ݂
Acts 10:16 ܗܕ݂ܐ ܕ݁ܝܢ ܗܘܬ݂ ܬ݁ܠܬ݂ ܙܱܒ݂ܢܻܝܢ ܘܐܬ݂ܥܱܠܻܝ ܠܗ ܡܐܢܐ ܠܱܫܡܱܝܐ
Acts 10:17 ܘܟ݂ܱܕ݂ ܡܬ݁ܕܱ݁ܡܱܪ ܫܡܥܘܢ ܒ݁ܢܱܦ݂ܫܗ ܕ݁ܡܢܱܘ ܚܙܘܐ ܕܱ݁ܚܙܐ ܡܱܛܻܝܘ ܓܱ݁ܒ݂ܪܐ ܗܢܘܢ ܕ݁ܐܫܬܱ݁ܕܱ݁ܪܘ ܗ_ܘܱܘ ܡܢ ܩܘܪܢܻܠܻܝܘܣ ܘܫܱܐܠܘ ܥܱܠ ܒܱ݁ܝܬ݁ܐ ܕܱ݁ܫܪܐ ܒ݁ܗ ܫܡܥܘܢ ܘܐܬ݂ܱܘ ܘܩܡܘ ܥܱܠ ܬܱ݁ܪܥܐ ܕ݁ܕ݂ܪܬ݁ܐ
Acts 10:18 ܘܩܪܝܢ ܗ_ܘܱܘ ܬܱ݁ܡܢ ܘܱܡܫܱܐܠܻܝܢ ܕ݁ܐܢ ܫܡܥܘܢ ܕ݁ܡܬ݂ܩܪܐ ܟܻ݁ܐܦ݂ܐ ܗܪܟ݁ܐ ܫܪܐ
Acts 10:19 ܘܟ݂ܱܕ݂ ܫܡܥܘܢ ܪܢܐ ܗ_ܘܐ ܒ݁ܚܙܘܐ ܐܡܱܪ ܠܗ ܪܘܚܐ ܗܐ ܓܱ݁ܒ݂ܪܐ ܬ݁ܠܬ݂ܐ ܒ݁ܥܝܢ ܠܟ݂
Acts 10:20 ܩܘܡ ܚܘܬ݂ ܘܙܠ ܥܱܡܗܘܢ ܟܱ݁ܕ݂ ܠܐ ܡܬ݂ܦܱ݁ܠܱܓ݂ ܪܥܝܢܟ݂ ܡܛܠ ܕ݁ܐܢܐ ܗܘ ܫܱܕ݁ܪܬ݂ ܐܢܘܢ
Acts 10:21 ܗܝܕ݁ܝܢ ܢܚܬ݂ ܫܡܥܘܢ ܠܘܬ݂ ܓܱ݁ܒ݂ܪܐ ܗܢܘܢ ܘܐܡܱܪ ܠܗܘܢ ܐܢܐ ܗܘ ܕ݁ܒ݂ܥܝܢ ܐܢ_ܬ݁ܘܢ ܐܱܝܕ݂ܐ ܗ_ܝ ܥܠܬ݂ܐ ܕ݁ܡܛܠܬ݂ܗ ܐܬ݂ܱܝܬ݁ܘܢ
Acts 10:22 ܐܡܪܻܝܢ ܠܗ ܓܱ݁ܒ݂ܪܐ ܚܱܕ݂ ܕܱ݁ܫܡܗ ܩܘܪܢܻܠܻܝܘܣ ܩܢܛܪܘܢܐ ܟܻ݁ܐܢܐ ܕ݁ܕ݂ܚܠ ܡܢ ܐܱܠܗܐ ܘܡܱܣܗܕ݂ ܥܠܱܘܗ_ܝ ܟ݁ܠܗ ܥܱܡܐ ܕܻ݁ܝܗܘܕ݂ܝܐ ܐܬ݂ܐܡܱܪ ܠܗ ܒ݁ܚܙܘܐ ܡܢ ܡܱܠܱܐܟ݂ܐ ܩܱܕܻ݁ܝܫܐ ܕܱ݁ܢܫܱܕܱ݁ܪ ܢܱܥܠܟ݂ ܠܒ݂ܱܝܬ݁ܗ ܘܢܫܡܱܥ ܡܠܬ݂ܐ ܡܢܟ݂
Acts 10:23 ܘܱܐܥܠ ܐܢܘܢ ܫܡܥܘܢ ܘܩܱܒ݁ܠ ܐܢܘܢ ܟܱ݁ܪ ܕܱ݁ܫܪܐ ܗ_ܘܐ ܘܩܡ ܠܒ݂ܬ݂ܪܗ ܕ݁ܝܱܘܡܐ ܘܱܢܦ݂ܱܩ ܐܙܱܠ ܥܱܡܗܘܢ ܘܐܙܱܠܘ ܥܱܡܗ ܐ_ܢܫ ܐ_ܢܫ ܡܢ ܐܱܚܐ ܕ݁ܝܘܦܻ݁ܐ
Acts 10:24 ܘܱܠܝܱܘܡܐ ܐ_ܚܪܻܢܐ ܥܱܠ ܠܩܣܱܪܻܝܱܐ ܩܘܪܢܻܠܻܝܘܣ ܕ݁ܝܢ ܡܩܱܘܐ ܗ_ܘܐ ܠܗܘܢ ܟܱ݁ܕ݂ ܡܟ݂ܱܢܫܻܝܢ ܠܗ ܟ݁ܠܗܘܢ ܒ݁ܢܱܝ ܛܘܗܡܗ ܘܐܦ݂ ܪܚܡܐ ܚܱܒܻ݁ܝܒ݂ܐ ܕܻ݁ܐܝܬ݂ ܗ_ܘܱܘ ܠܗ
Acts 10:25 ܘܟ݂ܱܕ݂ ܥܐܠ ܫܡܥܘܢ ܐܱܪܥܗ ܩܘܪܢܻܠܻܝܘܣ ܘܱܢܦ݂ܱܠ ܣܓ݂ܕ݂ ܠܪܓ݂ܠܱܘܗ_ܝ
Acts 10:26 ܘܫܡܥܘܢ ܐܱܩܻܝܡܗ ܘܐܡܱܪ ܠܗ ܩܘܡ ܠܟ݂ ܘܐܦ݂ ܐܢܐ ܒܱ݁ܪܢܫܐ ܐ_ܢܐ
Acts 10:27 ܘܟ݂ܱܕ݂ ܡܡܱܠܠ ܥܱܡܗ ܥܱܠ ܘܐܫܟܱ݁ܚ ܣܱܓܻ݁ܝܐܐ ܕ݁ܐܬ݂ܱܘ ܗ_ܘܱܘ ܠܬ݂ܱܡܢ
Acts 10:28 ܘܐܡܱܪ ܠܗܘܢ ܐܱܢ_ܬ݁ܘܢ ܝܕ݂ܥܻܝܢ ܐܢ_ܬ݁ܘܢ ܕ݁ܠܐ ܡܱܦܱ݁ܣ ܠܓ݂ܱܒ݂ܪܐ ܝܻܗܘܕ݂ܝܐ ܕ݁ܢܩܱܦ݂ ܠܐ_ܢܫܐ ܢܘܟ݂ܪܝܐ ܕ݁ܠܐ ܗ_ܘܐ ܒܱ݁ܪ ܫܱܪܒ݁ܬ݂ܗ ܘܠܻܝ ܐܱܠܗܐ ܚܱܘܝܱܢܝ ܕ݁ܠܐ ܐܻܡܱܪ ܥܱܠ ܐ_ܢܫ ܕܱ݁ܛܡܱܐ ܐܱܘ ܡܣܱܝܱܒ݂
Acts 10:29 ܡܛܠ ܗܢܐ ܥܬ݂ܻܝܕ݂ܐܝܻܬ݂ ܐܬ݂ܻܝܬ݂ ܟܱ݁ܕ݂ ܫܱܕܱ݁ܪܬ݁ܘܢ ܒ݁ܬ݂ܱܪܝ ܒ݁ܪܱܡ ܡܫܱܐܠ ܐ_ܢܐ ܠܟ݂ܘܢ ܡܛܠ ܡܢܐ ܫܱܕܱ݁ܪܬ݁ܘܢ ܒ݁ܬ݂ܱܪܝ
Acts 10:30 ܐܡܱܪ ܠܗ ܩܘܪܢܻܠܻܝܘܣ ܐܱܪܒ݁ܥܐ ܝܱܘܡܻܝܢ ܐܻܝܬ݂ ܥܕ݂ܱܡܐ ܠܗܫܐ ܗܐ ܡܢ ܕ݁ܨܐܡ ܐ_ܢܐ ܘܒ݂ܱܬ݂ܫܱܥ ܫܥܻܝܢ ܟܱ݁ܕ݂ ܡܨܱܠܐ ܐ_ܢܐ ܒ݁ܒ݂ܱܝܬ݁ܝ ܩܡ ܓܱ݁ܒ݂ܪܐ ܚܱܕ݂ ܩܕ݂ܡܱܝ ܟܱ݁ܕ݂ ܠܒ݂ܻܝܫ ܚܘܪܐ
Acts 10:31 ܘܐܡܱܪ ܠܻܝ ܩܘܪܢܻܠܻܝܐ ܐܫܬܱ݁ܡܥܱܬ݂ ܨܠܘܬ݂ܟ݂ ܘܱܠܙܕ݂ܩܬ݂ܟ݂ ܕ݁ܘܟ݂ܪܢܐ ܗܘܐ ܩܕ݂ܡ ܐܱܠܗܐ
Acts 10:32 ܒ݁ܪܱܡ ܫܱܕܱ݁ܪ ܠܝܘܦܻ݁ܐ ܡܕ݂ܻܝܢ_ܬ݁ܐ ܘܱܐܝܬ݁ܐ ܠܫܡܥܘܢ ܕ݁ܡܬ݂ܩܪܐ ܟܻ݁ܐܦ݂ܐ ܗܐ ܫܪܐ ܒ݁ܒ݂ܱܝܬ݁ܗ ܕ݁ܫܡܥܘܢ ܒ݁ܘܪܣܝܐ ܕ݁ܥܱܠ ܝܱܕ݂ ܝܱܡܐ ܘܗܘ ܢܻܐܬ݂ܐ ܢܡܱܠܠ ܥܱܡܟ݂
Acts 10:33 ܘܒ݂ܱܪ ܫܥܬ݂ܗ ܫܱܕ݁ܪܬ݂ ܠܘܬ݂ܟ݂ ܘܱܐܢ_ܬ݁ ܫܱܦܻ݁ܝܪ ܥܒ݂ܱܕ݁ܬ݁ ܕ݁ܐܬ݂ܱܝܬ݁ ܘܗܐ ܚܢܱܢ ܟ݁ܠܱܢ ܩܕ݂ܡܱܝܟ݁ ܘܨܒ݂ܝܢܱܢ ܕ݁ܢܫܡܱܥ ܟ݁ܠ ܡܐ ܕ݁ܐܬ݂ܦ݁ܩܕ݂ ܠܟ݂ ܡܢ ܠܘܬ݂ ܐܱܠܗܐ
Acts 10:34 ܦ݁ܬ݂ܱܚ ܕ݁ܝܢ ܫܡܥܘܢ ܦ݁ܘܡܗ ܘܐܡܱܪ ܒܱ݁ܫܪܪܐ ܐܱܕ݂ܪܟ݂ܬ݂ ܕܱ݁ܐܠܗܐ ܠܐ ܗ_ܘܐ ܢܣܒ݂ ܒܱ݁ܐܦ݁ܐ
Acts 10:35 ܐܠܐ ܒ݁ܟ݂ܠܗܘܢ ܥܱܡ_ܡܐ ܐܱܝܢܐ ܕ݁ܕ݂ܚܠ ܡܢܗ ܘܦ݂ܠܱܚ ܟܻ݁ܐܢܘܬ݂ܐ ܡܩܱܒܱ݁ܠ ܗ_ܘ ܠܘܬ݂ܗ
Acts 10:36 ܡܠܬ݂ܐ ܓ݁ܝܪ ܕ݁ܫܱܕܱ݁ܪ ܠܱܒ݂ܢܱܝ ܐܻܝܣܪܝܠ ܘܣܱܒܱ݁ܪ ܐܢܘܢ ܫܠܡܐ ܘܫܱܝܢܐ ܒ݁ܝܱܕ݂ ܝܫܘܥ ܡܫܻܝܚܐ ܗܢܱܘ ܡܪܝܐ ܕ݁ܟ݂ܠ
Acts 10:37 ܘܐܦ݂ ܐܱܢ_ܬ݁ܘܢ ܝܕ݂ܥܻܝܢ ܐܢ_ܬ݁ܘܢ ܒ݁ܡܠܬ݂ܐ ܕܱ݁ܗܘܬ݂ ܒ݁ܟ݂ܠܗ ܝܻܗܘܕ݂ ܕܱ݁ܐܩܦ݂ܱܬ݂ ܡܢ ܓ݁ܠܻܝܠܐ ܒ݁ܬ݂ܱܪ ܡܱܥܡܘܕ݂ܻܝܬ݂ܐ ܕܱ݁ܐܟ݂ܪܙ ܝܘܚܱܢܢ
Acts 10:38 ܥܱܠ ܝܫܘܥ ܕ݁ܡܢ ܢܨܪܱܬ݂ ܕܱ݁ܐܠܗܐ ܡܱܫܚܗ ܒ݁ܪܘܚܐ ܕ݁ܩܘܕ݂ܫܐ ܘܱܒ݂ܚܱܝܠܐ ܘܗܘܝܘ ܕ݁ܡܬ݂ܟ݁ܪܟ݂ ܗ_ܘܐ ܘܡܱܐܣܐ ܠܗܢܘܢ ܕ݁ܐܬ݂ܢܟ݂ܻܝܘ ܡܢ ܒܻ݁ܝܫܐ ܡܛܠ ܕܱ݁ܐܠܗܐ ܗ_ܘܐ ܥܱܡܗ
Acts 10:39 ܘܱܚܢܱܢ ܣܗܕܱ݁ܘܗ_ܝ ܥܱܠ ܟ݁ܠ ܡܐ ܕܱ݁ܥܒ݂ܱܕ݂ ܒ݁ܟ݂ܠܗ ܐܱܪܥܐ ܕܻ݁ܝܗܘܕ݂ ܘܕ݂ܐܘܪܻܫܠܡ ܠܗ ܠܗܢܐ ܬ݁ܠܱܐܘܗ_ܝ ܝܻܗܘܕ݂ܝܐ ܥܱܠ ܩܱܝܣܐ ܘܩܱܛܠܘܗ_ܝ
Acts 10:40 ܘܠܗ ܐܱܩܻܝܡ ܐܱܠܗܐ ܠܱܬ݂ܠܬ݂ܐ ܝܱܘܡܻܝܢ ܘܝܱܗܒ݁ܗ ܕ݁ܢܬ݂ܚܙܐ ܥܻܝܢ ܒܱ݁ܓ݂ܠܐ
Acts 10:41 ܠܐ ܕ݁ܝܢ ܠܟ݂ܠܗ ܥܱܡܐ ܐܠܐ ܠܱܢ ܐܱܝܠܝܢ ܕ݁ܡܢ ܐܱܠܗܐ ܐܬ݂ܓ݁ܒ݂ܻܝܢ ܕ݁ܢܗܘܐ ܠܗ ܣܗܕ݁ܐ ܕ݁ܐܟ݂ܱܠܢ ܥܱܡܗ ܘܐܫܬܻ݁ܝܢ ܡܢ ܒ݁ܬ݂ܱܪ ܩܝܡܬ݁ܗ ܕ݁ܡܢ ܒ݁ܝܬ݂ ܡܻܝܬ݂ܐ
Acts 10:42 ܘܦ݂ܱܩܕ݂ܱܢ ܕ݁ܢܱܟ݂ܪܙ ܘܱܢܣܱܗܕ݂ ܠܥܱܡܐ ܕ݁ܗܢܱܘ ܕ݁ܐܬ݂ܦ݁ܪܫ ܡܢ ܐܱܠܗܐ ܕܱ݁ܝܢܐ ܕ݁ܚܱܝܐ ܘܱܕ݂ܡܻܝܬ݂ܐ
Acts 10:43 ܘܱܥܠܱܘܗ_ܝ ܐܱܣܗܕ݂ܘ ܟ݁ܠܗܘܢ ܢܒ݂ܻܝܐ ܕ݁ܟ݂ܠܡܱܢ ܕܱ݁ܡܗܱܝܡܢ ܒܱ݁ܫܡܗ ܢܩܱܒ݁ܠ ܫܘܒ݂ܩܢ ܚܛܗܐ
Acts 10:44 ܘܟ݂ܱܕ݂ ܗܘ ܫܡܥܘܢ ܡܡܱܠܠ ܗ_ܘܐ ܗܠܝܢ ܡܠܐ ܐܱܓ݁ܢܱܬ݂ ܪܘܚܐ ܕ݁ܩܘܕ݂ܫܐ ܥܱܠ ܟ݁ܠܗܘܢ ܕ݁ܫܡܥܻܝܢ ܗ_ܘܱܘ ܡܠܬ݂ܐ
Acts 10:45 ܘܱܬ݂ܡܱܗܘ ܘܱܬ݂ܗܱܪܘ ܐܱܚܐ ܓ݁ܙܻܝܪܐ ܗܢܘܢ ܕ݁ܐܬ݂ܱܘ ܥܱܡܗ ܕ݁ܐܦ݂ ܥܱܠ ܥܱܡ_ܡܐ ܡܱܘܗܱܒ݂ܬ݁ܐ ܕ݁ܪܘܚܐ ܕ݁ܩܘܕ݂ܫܐ ܐܫܬܱ݁ܦ݁ܥܱܬ݂
Acts 10:46 ܫܡܥܻܝܢ ܗ_ܘܱܘ ܠܗܘܢ ܓ݁ܝܪ ܟܱ݁ܕ݂ ܡܡܱܠܠܻܝܢ ܒ݁ܠܫܢ ܠܫܢ ܘܡܱܘܪܒ݂ܻܝܢ ܗ_ܘܱܘ ܠܱܐܠܗܐ ܘܐܡܱܪ ܗ_ܘܐ ܫܡܥܘܢ
Acts 10:47 ܕܱ݁ܠܡܐ ܡܱܝܐ ܡܫܟܱ݁ܚ ܐ_ܢܫ ܟ݁ܠܐ ܕ݁ܠܐ ܢܥܡܕ݂ܘܢ ܗܢܘܢ ܕ݁ܗܐ ܩܱܒ݁ܠܘ ܪܘܚܐ ܕ݁ܩܘܕ݂ܫܐ ܐܱܝܟ݂ ܡܐ ܕܱ݁ܚܢܱܢ
Acts 10:48 ܗܝܕ݁ܝܢ ܦ݁ܩܱܕ݂ ܠܗܘܢ ܕ݁ܢܥܡܕ݂ܘܢ ܒܱ݁ܫܡܗ ܕ݁ܡܪܱܢ ܝܫܘܥ ܡܫܻܝܚܐ ܘܱܒ݂ܥܱܘ ܡܢܗ ܐܱܝܟ݂ ܕܱ݁ܢܩܱܘܐ ܠܘܬ݂ܗܘܢ ܝܱܘܡܬ݂ܐ
Acts 11:1 ܘܐܫܬܱ݁ܡܥܱܬ݂ ܗ_ܘܬ݂ ܠܱܫܠܻܝܚܐ ܘܠܱܐܚܐ ܕ݁ܒ݂ܻܝܗܘܕ݂ ܕ݁ܐܦ݂ ܥܱܡ_ܡܐ ܩܱܒ݁ܠܘ ܡܠܬ݂ܐ ܕܱ݁ܐܠܗܐ
Acts 11:2 ܘܟ݂ܱܕ݂ ܣܠܩ ܫܡܥܘܢ ܠܐܘܪܻܫܠܡ ܕ݁ܝܢܻܝܢ ܗ_ܘܱܘ ܥܱܡܗ ܗܢܘܢ ܕ݁ܡܢ ܓ݁ܙܘܪܬ݁ܐ
Acts 11:3 ܟܱ݁ܕ݂ ܐܡܪܻܝܢ ܕܱ݁ܠܘܬ݂ ܐ_ܢܫܐ ܥܘܪܠܐ ܥܱܠ ܘܱܠܥܣ ܥܱܡܗܘܢ
Acts 11:4 ܘܱܐܩܦ݂ ܗ_ܘܐ ܫܡܥܘܢ ܒ݁ܬ݂ܱܪ ܒ݁ܬ݂ܱܪ ܠܡܻܐܡܱܪ ܠܗܘܢ
Acts 11:5 ܕ݁ܟ݂ܱܕ݂ ܡܨܱܠܐ ܗ_ܘܻܝܬ݂ ܒ݁ܝܘܦܻ݁ܐ ܚܙܻܝܬ݂ ܒ݁ܚܙܘܐ ܕܱ݁ܢܚܬ݂ ܗ_ܘܐ ܡܐܢܐ ܚܱܕ݂ ܐܱܝܢܐ ܕ݁ܕ݂ܡܐ ܗ_ܘܐ ܠܟ݂ܬ݁ܢܐ ܘܱܐܣܻܝܪ ܗ_ܘܐ ܒܱ݁ܐܪܒܱ݁ܥ ܩܱܪܢܬ݂ܗ ܘܫܐܒ݂ ܗ_ܘܐ ܡܢ ܫܡܱܝܐ ܘܐܬ݂ܐ ܥܕ݂ܱܡܐ ܠܘܬ݂ܝ
Acts 11:6 ܘܚܪܬ݂ ܒ݁ܗ ܘܚܙܐ ܗ_ܘܻܝܬ݂ ܕܻ݁ܐܝܬ݂ ܒ݁ܗ ܚܱܝܘܬ݂ܐ ܕܱ݁ܐܪܒ݁ܥܬ݂ ܪܓ݂ܠܱܝܗܝܢ ܘܪܱܚܫܐ ܕܱ݁ܐܪܥܐ ܘܐܦ݂ ܦ݁ܪܱܚܬ݂ܐ ܕܱ݁ܫܡܱܝܐ
Acts 11:7 ܘܫܡܥܬ݂ ܗ_ܘܻܝܬ݂ ܩܠܐ ܕ݁ܐܡܱܪ ܗ_ܘܐ ܠܻܝ ܫܡܥܘܢ ܩܘܡ ܟ݁ܘܣ ܘܱܐܟ݂ܘܠ
Acts 11:8 ܘܐܡܪܬ݂ ܚܣ ܡܪܝ ܕ݁ܡܡܬ݂ܘܡ ܠܐ ܥܱܠ ܠܦ݂ܘܡܝ ܕܱ݁ܛܡܱܐ ܘܕ݂ܱܡܣܱܝܱܒ݂
Acts 11:9 ܘܬ݂ܘܒ݂ ܩܠܐ ܐܡܱܪ ܠܻܝ ܡܢ ܫܡܱܝܐ ܕ݁ܡܕ݁ܡ ܕܱ݁ܐܠܗܐ ܕܱ݁ܟܻ݁ܝ ܐܱܢ_ܬ݁ ܠܐ ܬ݁ܣܱܝܒ݂
Acts 11:10 ܗܕ݂ܐ ܗܘܬ݂ ܬ݁ܠܬ݂ ܙܱܒ݂ܢܻܝܢ ܘܐܣܬܱ݁ܠܱܩ ܠܗ ܟ݁ܠܡܕ݁ܡ ܠܱܫܡܱܝܐ
Acts 11:11 ܘܒ݂ܗ ܒ݁ܫܥܬ݂ܐ ܬ݁ܠܬ݂ܐ ܓܱ݁ܒ݂ܪܻܝܢ ܕ݁ܐܫܬܱ݁ܕܱ݁ܪܘ ܠܘܬ݂ܝ ܡܢ ܩܘܪܢܻܠܻܝܘܣ ܡܢ ܩܣܱܪܻܝܱܐ ܐܬ݂ܱܘ ܘܩܡܘ ܥܱܠ ܬܱ݁ܪܥܐ ܕ݁ܕ݂ܪܬ݁ܐ ܕܱ݁ܫܪܐ ܗ_ܘܻܝܬ݂ ܒ݁ܗ
Acts 11:12 ܘܐܡܱܪ ܠܻܝ ܪܘܚܐ ܕ݁ܙܠ ܥܱܡܗܘܢ ܕ݁ܠܐ ܦ݁ܘܠܓ݂ܐ ܘܐܬ݂ܱܘ ܥܱܡܝ ܐܦ݂ ܗܠܝܢ ܫܬ݁ܐ ܐܱܚܻܝܢ ܘܥܱܠܢ ܠܒ݂ܱܝܬ݁ܗ ܕ݁ܓ݂ܱܒ݂ܪܐ
Acts 11:13 ܘܐܫܬܱ݁ܥܻܝ ܠܱܢ ܐܱܝܟܱ݁ܢܐ ܚܙܐ ܒ݁ܒ݂ܱܝܬ݁ܗ ܡܱܠܱܐܟ݂ܐ ܕ݁ܩܡ ܘܐܡܱܪ ܠܗ ܕ݁ܫܱܕܱ݁ܪ ܠܝܘܦܻ݁ܐ ܡܕ݂ܻܝܢ_ܬ݁ܐ ܘܱܐܝܬ݁ܐ ܠܫܡܥܘܢ ܕ݁ܡܬ݂ܩܪܐ ܟܻ݁ܐܦ݂ܐ
Acts 11:14 ܘܗܘ ܢܡܱܠܠ ܥܱܡܟ݂ ܡܠܐ ܕܱ݁ܒ݂ܗܝܢ ܬܻ݁ܚܐ ܐܱܢ_ܬ݁ ܘܟ݂ܠܗ ܒܱ݁ܝܬ݁ܟ݂
Acts 11:15 ܘܟ݂ܱܕ݂ ܐܱܩܦ݂ܬ݂ ܗ_ܘܻܝܬ݂ ܬܱ݁ܡܢ ܠܱܡܡܱܠܠܘ ܐܱܓ݁ܢܱܬ݂ ܪܘܚܐ ܕ݁ܩܘܕ݂ܫܐ ܥܠܱܝܗܘܢ ܐܱܝܟ݂ ܡܐ ܕܱ݁ܥܠܱܝܢ ܡܢ ܩܕ݂ܻܝܡ
Acts 11:16 ܘܐܬ݁ܕܱ݁ܟ݂ܪܬ݂ ܡܠܬ݂ܗ ܕ݁ܡܪܱܢ ܕ݁ܐܡܱܪ ܗ_ܘܐ ܕ݁ܝܘܚܱܢܢ ܐܱܥܡܕ݂ ܒ݁ܡܱܝܐ ܐܱܢ_ܬ݁ܘܢ ܕ݁ܝܢ ܬ݁ܥܡܕ݂ܘܢ ܒ݁ܪܘܚܐ ܕ݁ܩܘܕ݂ܫܐ
Acts 11:17 ܐܢ ܗܟ݂ܻܝܠ ܐܱܠܗܐ ܫܱܘܝܐܝܻܬ݂ ܝܱܗܒ݁ܗ ܡܱܘܗܱܒ݂ܬ݁ܐ ܠܥܱܡ_ܡܐ ܐܱܝܠܝܢ ܕ݁ܗܱܝܡܢܘ ܒ݁ܡܪܱܢ ܝܫܘܥ ܡܫܻܝܚܐ ܐܱܝܟ݂ ܕ݁ܐܦ݂ ܠܱܢ ܐܢܐ ܡܱܢ ܗ_ܘܻܝܬ݂ ܕ݁ܐܣܦܱ݁ܩ ܗ_ܘܻܝܬ݂ ܕ݁ܐܟ݂ܠܐ ܠܱܐܠܗܐ
Acts 11:18 ܘܟ݂ܱܕ݂ ܗܠܝܢ ܡܠܐ ܫܡܱܥܘ ܫܠܻܝܘ ܠܗܘܢ ܘܫܱܒܱ݁ܚܘ ܠܱܐܠܗܐ ܘܐܡܪܻܝܢ ܗ_ܘܱܘ ܕܱ݁ܟ݂ܒ݂ܱܪ ܐܦ݂ ܠܥܱܡ_ܡܐ ܐܱܠܗܐ ܝܱܗ_ܒ݂ ܬ݁ܝܒ݁ܘܬ݂ܐ ܠܚܱܝܐ
Acts 11:19 ܗܢܘܢ ܕ݁ܝܢ ܕ݁ܐܬ݂ܒܱ݁ܕܱ݁ܪܘ ܗ_ܘܱܘ ܡܢ ܐܘܠܨܢܐ ܕܱ݁ܗܘܐ ܗ_ܘܐ ܥܱܠ ܐܣܛܦ݂ܱܢܘܣ ܡܱܛܻܝܘ ܗ_ܘܱܘ ܥܕ݂ܱܡܐ ܠܦ݂ܘܢܻܝܩܻܐ ܘܐܦ݂ ܠܱܐܬ݂ܪܐ ܕ݁ܩܘܦ݁ܪܘܣ ܘܠܱܐܢܛܻܝܟ݂ܻܝܱܐ ܟܱ݁ܕ݂ ܥܱܡ ܐ_ܢܫ ܠܐ ܡܡܱܠܠܻܝܢ ܗ_ܘܱܘ ܡܠܬ݂ܐ ܐܠܐ ܒܱ݁ܠܚܘܕ݂ ܥܱܡ ܝܻܗܘܕ݂ܝܐ
Acts 11:20 ܐܻܝܬ݂ ܗ_ܘܱܘ ܕ݁ܝܢ ܐ_ܢܫܐ ܡܢܗܘܢ ܡܢ ܩܘܦ݁ܪܘܣ ܘܡܢ ܩܘܪܻܝܢܻܐ ܗܠܝܢ ܥܱܠܘ ܗ_ܘܱܘ ܠܱܐܢܛܻܝܘܟ݂ܻܝ ܘܱܡܡܱܠܠܻܝܢ ܗ_ܘܱܘ ܥܱܡ ܝܱܘܢܝܐ ܘܱܡܣܱܒ݁ܪܻܝܢ ܗ_ܘܱܘ ܥܱܠ ܡܪܱܢ ܝܫܘܥ
Acts 11:21 ܘܻܐܝܬ݂ ܗ_ܘܬ݂ ܥܱܡܗܘܢ ܐܻܝܕ݂ܗ ܕ݁ܡܪܝܐ ܘܣܱܓܻ݁ܝܐܐ ܗܱܝܡܢܘ ܘܐܬ݂ܦ݁ܢܻܝܘ ܠܘܬ݂ ܡܪܝܐ
Acts 11:22 ܘܐܫܬܱ݁ܡܥܱܬ݂ ܗ_ܘܬ݂ ܗܻܝ ܗܕ݂ܐ ܠܐܕ݂ܢܱܝܗܘܢ ܕܱ݁ܒ݂ܢܱܝ ܥܻܕ݁_ܬ݁ܐ ܕ݁ܒ݂ܐܘܪܻܫܠܡ ܘܫܱܕܱ݁ܪܘ ܠܒ݂ܱܪܢܱܒ݂ܱܐ ܠܱܐܢܛܻܝܘܟ݂ܻܝ
Acts 11:23 ܘܟ݂ܱܕ݂ ܐܬ݂ܐ ܠܬ݂ܱܡܢ ܘܱܚܙܐ ܛܱܝܒ݁ܘܬ݂ܗ ܕܱ݁ܐܠܗܐ ܚܕ݂ܻܝ ܘܒ݂ܥܐ ܗ_ܘܐ ܡܢܗܘܢ ܕܱ݁ܒ݂ܟ݂ܠܗ ܠܒ݁ܗܘܢ ܢܗܘܘܢ ܢܱܩܻܝܦ݂ܻܝܢ ܠܡܪܱܢ
Acts 11:24 ܡܛܠ ܕ݁ܓ݂ܱܒ݂ܪܐ ܗ_ܘܐ ܛܒ݂ܐ ܘܱܡܫܱܡܠܱܝ ܗ_ܘܐ ܒ݁ܪܘܚܐ ܕ݁ܩܘܕ݂ܫܐ ܘܱܒ݂ܗܱܝܡܢܘܬ݂ܐ ܘܐܬ݁ܬܱ݁ܘܣܱܦ݂ ܗ_ܘܐ ܥܱܡܐ ܣܱܓܻ݁ܝܐܐ ܠܡܪܱܢ
Acts 11:25 ܘܗܘ ܢܦ݂ܱܩ ܗ_ܘܐ ܠܛܱܪܣܘܣ ܠܡܒ݂ܥܐ ܠܫܐܘܠ
Acts 11:26 ܘܟ݂ܱܕ݂ ܐܫܟ݁ܚܗ ܐܱܝܬ݁ܝܗ ܥܱܡܗ ܠܱܐܢܛܻܝܟ݂ܻܝܱܐ ܘܫܱܢ_ܬ݁ܐ ܟ݁ܠܗ ܐܱܟ݂ܚܕ݂ܐ ܟ݁ܢܻܝܫܻܝܢ ܗ_ܘܱܘ ܒ݁ܥܻܕ݁_ܬ݁ܐ ܘܱܐܠܦ݂ܘ ܥܱܡܐ ܣܱܓܻ݁ܝܐܐ ܡܢ ܗܝܕ݁ܝܢ ܩܱܕ݂ܡܝܱܬ݂ ܐܬ݂ܩܪܻܝܘ ܒܱ݁ܐܢܛܻܝܘܟ݂ܻܝ ܬܱ݁ܠܡܻܝܕ݂ܐ ܟ݁ܪܻܣܛܝܢܐ
Acts 11:27 ܘܱܒ݂ܝܱܘܡܬ݂ܐ ܗܢܘܢ ܐܬ݂ܱܘ ܡܢ ܐܘܪܻܫܠܡ ܠܬ݂ܱܡܢ ܢܒ݂ܻܝܐ
Acts 11:28 ܘܩܡ ܚܱܕ݂ ܡܢܗܘܢ ܕܱ݁ܫܡܗ ܗܘܐ ܐܱܓ݂ܱܒ݂ܘܣ ܘܱܐܘܕܱ݁ܥ ܐܢܘܢ ܒ݁ܪܘܚ ܕ݁ܟ݂ܱܦ݂ܢܐ ܪܱܒ݁ܐ ܗܘܐ ܒ݁ܟ݂ܠܗ ܐܱܪܥܐ ܘܱܗܘܐ ܟܱ݁ܦ݂ܢܐ ܗܢܐ ܒ݁ܝܱܘܡܱܝ ܩܠܱܘܕ݂ܻܝܘܣ ܩܣܱܪ
Acts 11:29 ܒ݁ܪܱܡ ܕ݁ܝܢ ܬܱ݁ܠܡܻܝܕ݂ܐ ܐܱܝܟ݂ ܡܐ ܕܻ݁ܐܝܬ݂ ܗ_ܘܐ ܠܐ_ܢܫ ܐ_ܢܫ ܡܢܗܘܢ ܦ݁ܪܱܫܘ ܕܱ݁ܢܫܱܕ݁ܪܘܢ ܠܬ݂ܫܡܫܬ݁ܐ ܕܱ݁ܐܚܐ ܐܱܝܠܝܢ ܕ݁ܥܡܪܻܝܢ ܒܻ݁ܝܗܘܕ݂
Acts 11:30 ܘܫܱܕܱ݁ܪܘ ܒ݁ܝܱܕ݂ ܒܱ݁ܪܢܱܒ݂ܱܐ ܘܫܐܘܠ ܠܩܱܫܻܝܫܐ ܕ݁ܬ݂ܱܡܢ
Acts 12:1 ܒ݁ܗܱܘ ܕ݁ܝܢ ܙܱܒ݂ܢܐ ܐܱܪܡܻܝ ܗ_ܘܐ ܐܻܝܕ݂ܱܝܐ ܥܱܠ ܐ_ܢܫܻܝܢ ܕܱ݁ܒ݂ܥܻܕ݁_ܬ݁ܐ ܐܱܝܟ݂ ܕ݁ܢܱܒ݂ܐܫ ܠܗܘܢ ܗܪܘܕ݂ܣ ܡܱܠܟ݁ܐ ܗܱܘ ܕ݁ܡܬ݂ܟܱ݁ܢܐ ܗ_ܘܐ ܐܱܓ݂ܪܻܦܱ݁ܘܣ
Acts 12:2 ܘܱܩܛܱܠ ܒ݁ܣܱܝܦ݁ܐ ܠܝܱܥܩܘܒ݂ ܐܱܚܘܗ_ܝ ܕ݁ܝܘܚܱܢܢ
Acts 12:3 ܘܟ݂ܱܕ݂ ܚܙܐ ܕ݁ܫܦ݂ܪܱܬ݂ ܗܕ݂ܐ ܠܻܝܗܘܕ݂ܝܐ ܐܱܘܣܦ݂ ܗ_ܘܐ ܠܡܐܚܱܕ݂ ܐܦ݂ ܠܫܡܥܘܢ ܟܻ݁ܐܦ݂ܐ ܘܻܐܝܬ݂ܱܝܗܘܢ ܗ_ܘܱܘ ܝܱܘܡܬ݂ܐ ܕ݁ܦ݂ܱܛܻܝܪܐ
Acts 12:4 ܘܱܐܚܕ݁ܗ ܘܱܐܪܡܝܗ ܒ݁ܝܬ݂ ܐܱܣܻܝܪܐ ܘܱܐܫܠܡ ܠܗ ܫܬ݂ܬ݂ܱܥܣܱܪ ܣܛܪܱܛܘܛܻܝܢ ܕ݁ܢܛܪܘܢܗ ܕ݁ܡܢ ܒ݁ܬ݂ܱܪ ܦ݁ܨܚܐ ܢܱܫܠܡܻܝܘܗ_ܝ ܠܥܱܡܐ ܕܻ݁ܝܗܘܕ݂ܝܐ
Acts 12:5 ܘܟ݂ܱܕ݂ ܗܘ ܫܡܥܘܢ ܡܬ݂ܢܛܱܪ ܗ_ܘܐ ܒ݁ܝܬ݂ ܐܱܣܻܝܪܐ ܨܠܘܬ݂ܐ ܐܱܡܻܝܢܬ݁ܐ ܡܬ݂ܩܱܪܒ݂ܐ ܗ_ܘܬ݂ ܡܢ ܥܻܕ݁_ܬ݁ܐ ܚܠܦ݂ܱܘܗ_ܝ ܠܱܐܠܗܐ
Acts 12:6 ܘܒ݂ܗ ܒ݁ܗܱܘ ܠܻܠܝܐ ܕܱ݁ܠܨܱܦ݂ܪܐ ܥܬ݂ܻܝܕ݂ ܗ_ܘܐ ܕ݁ܢܱܫܠܡܻܝܘܗ_ܝ ܟܱ݁ܕ݂ ܕ݁ܡܟ݂ ܗ_ܘܐ ܫܡܥܘܢ ܒ݁ܝܬ݂ ܬ݁ܪܝܢ ܐܣܛܪܱܛܻܝܘܛܻܝܢ ܘܱܐܣܻܝܪ ܗ_ܘܐ ܒ݁ܬ݂ܱܪܬ݁ܝܢ ܫܻܫܠܢ ܘܱܐ_ܚܪܢܐ ܢܛܪܻܝܢ ܗ_ܘܱܘ ܬܱ݁ܪܥܐ ܕ݁ܒ݂ܝܬ݂ ܐܱܣܻܝܪܐ
Acts 12:7 ܡܱܠܱܐܟ݂ܐ ܕ݁ܡܪܝܐ ܩܡ ܠܥܠ ܡܢܗ ܘܢܘܗܪܐ ܐܱܙܠܓ݂ ܒ݁ܟ݂ܠܗ ܒܱ݁ܝܬ݁ܐ ܘܕ݂ܱܩܪܗ ܒ݁ܓ݂ܱܒ݁ܗ ܘܱܐܩܻܝܡܗ ܘܐܡܱܪ ܠܗ ܩܘܡ ܥܓ݂ܱܠ ܘܱܢܦ݂ܱܠ ܫܻܫܠܬ݂ܐ ܡܢ ܐܻܝܕ݂ܱܘܗ_ܝ
Acts 12:8 ܘܐܡܱܪ ܠܗ ܡܱܠܱܐܟ݂ܐ ܐܱܣܘܪ ܚܱܨܱܝܟ݁ ܘܣܱܐܢ ܛܠܪܱܝܟ݁ ܘܱܥܒ݂ܱܕ݂ ܗܟ݂ܱܢܐ ܘܬ݂ܘܒ݂ ܐܡܱܪ ܠܗ ܐܬ݂ܥܱܛ_ܦ݂ ܬܱ݁ܟ݂ܣܻܝܬ݂ܟ݂ ܘܬ݂ܐ ܒ݁ܬ݂ܱܪܝ
Acts 12:9 ܘܱܢܦ݂ܱܩ ܘܐܙܠ ܗ_ܘܐ ܒ݁ܬ݂ܪܗ ܟܱ݁ܕ݂ ܠܐ ܝܕ݂ܱܥ ܗ_ܘܐ ܕ݁ܫܱܪܻܝܪܐ ܗ_ܘܬ݂ ܗܝ ܕ݁ܗܘܝܐ ܗ_ܘܬ݂ ܒ݁ܝܱܕ݂ ܡܱܠܱܐܟ݂ܐ ܣܒ݂ܱܪ ܗ_ܘܐ ܓ݁ܝܪ ܕ݁ܚܙܘܐ ܚܙܐ ܗ_ܘܐ
Acts 12:10 ܘܟ݂ܱܕ݂ ܥܒ݂ܱܪܘ ܡܱܛܱܪܬ݂ܐ ܩܱܕ݂ܡܝܬ݁ܐ ܘܱܕ݂ܬ݂ܱܪܬ݁ܝܢ ܐܬ݂ܱܘ ܥܕ݂ܱܡܐ ܠܬ݂ܱܪܥܐ ܕ݁ܦ݂ܱܪܙܠܐ ܘܐܬ݂ܦ݁ܬ݂ܱܚ ܠܗܘܢ ܡܢ ܨܒ݂ܘܬ݂ ܢܱܦ݂ܫܗ ܘܟ݂ܱܕ݂ ܢܦ݂ܱܩܘ ܘܱܥܒ݂ܱܪܘ ܫܘܩܐ ܚܱܕ݂ ܦ݁ܪܱܩ ܡܢ ܠܘܬ݂ܗ ܡܱܠܱܐܟ݂ܐ
Acts 12:11 ܗܝܕ݁ܝܢ ܐܫܬܱ݁ܘܕܱ݁ܥ ܫܡܥܘܢ ܘܐܡܱܪ ܗܫܐ ܝܕ݂ܥܬ݂ ܒ݁ܩܘܫܬ݁ܐ ܕ݁ܡܪܝܐ ܫܱܕܱ݁ܪ ܡܱܠܱܐܟ݂ܗ ܘܦ݂ܱܠܛܱܢܝ ܡܢ ܐܻܝܕ݂ܗ ܕ݁ܗܪܘܕ݂ܣ ܡܱܠܟ݁ܐ ܘܡܢ ܡܕ݁ܡ ܕ݁ܡܬ݂ܚܱܫܒ݂ܻܝܢ ܗ_ܘܱܘ ܥܠܱܝ ܝܻܗܘܕ݂ܝܐ
Acts 12:12 ܘܟ݂ܱܕ݂ ܐܣܬܱ݁ܟܱ݁ܠ ܐܬ݂ܐ ܠܗ ܠܒ݂ܱܝܬ݁ܐ ܕ݁ܡܱܪܝܱܡ ܐܡܗ ܕ݁ܝܘܚܱܢܢ ܗܱܘ ܕ݁ܐܬ݂ܟܱ݁ܢܻܝ ܡܱܪܩܘܣ ܡܛܠ ܕܱ݁ܐܚܐ ܣܱܓܻ݁ܝܐܐ ܬܱ݁ܡܢ ܟ݁ܢܻܝܫܻܝܢ ܗ_ܘܱܘ ܘܱܡܨܱܠܝܢ
Acts 12:13 ܘܱܢܩܱܫ ܒ݁ܬ݂ܱܪܥܐ ܕ݁ܕ݂ܪܬ݁ܐ ܘܢܦ݂ܩܱܬ݂ ܕ݁ܬ݂ܥܢܝܘܗ_ܝ ܛܠܻܝܬ݂ܐ ܕܱ݁ܫܡܗ ܪܘܕ݂ܻܐ
Acts 12:14 ܘܐܫܬܱ݁ܘܕ݁ܥܱܬ݂ ܩܠܗ ܕ݁ܫܡܥܘܢ ܘܱܒ݂ܚܱܕ݂ܘܬ݂ܗ ܠܐ ܦ݁ܬ݂ܚܱܬ݂ ܠܗ ܬܱ݁ܪܥܐ ܐܠܐ ܗܦ݂ܟܱ݁ܬ݂ ܒ݁ܪܗܛܐ ܘܐܡܪܐ ܠܗܘܢ ܫܡܥܘܢ ܗܐ ܩܐܡ ܥܱܠ ܬܱ݁ܪܥܐ ܕ݁ܕ݂ܪܬ݁ܐ
Acts 12:15 ܐܡܪܻܝܢ ܠܗ ܡܙܥ ܙܥܬ݁ܝ ܠܟ݂ܝ ܘܗܻܝ ܡܬ݂ܚܱܪܝܐ ܗ_ܘܬ݂ ܕ݁ܗܕ݂ܐ ܗܟ݂ܱܢܐ ܗ_ܝ ܐܡܪܻܝܢ ܠܗ ܟ݁ܒ݂ܱܪ ܡܱܠܱܐܟ݂ܗ ܗ_ܘ
Acts 12:16 ܘܫܡܥܘܢ ܢܩܫ ܗ_ܘܐ ܒ݁ܬ݂ܱܪܥܐ ܘܱܢܦ݂ܱܩܘ ܚܙܱܐܘܗ_ܝ ܘܱܬ݂ܡܱܗܘ ܠܗܘܢ
Acts 12:17 ܘܱܡܢܻܝܦ݂ ܗ_ܘܐ ܠܗܘܢ ܐܻܝܕ݂ܗ ܐܱܝܟ݂ ܕ݁ܢܫܬ݁ܩܘܢ ܠܗܘܢ ܘܥܱܠ ܘܐܫܬܱ݁ܥܻܝ ܠܗܘܢ ܐܱܝܟܱ݁ܢܐ ܡܪܝܐ ܐܱܦ݁ܩܗ ܡܢ ܒ݁ܝܬ݂ ܐܱܣܻܝܪܐ ܘܐܡܱܪ ܠܗܘܢ ܐܫܬܱ݁ܥܱܘ ܗܠܝܢ ܠܝܱܥܩܘܒ݂ ܘܠܱܐܚܱܝܢ ܘܱܢܦ݂ܱܩ ܐܙܱܠ ܠܗ ܠܱܐܬ݂ܱܪ ܐ_ܚܪܻܝܢ
Acts 12:18 ܘܟ݂ܱܕ݂ ܗܘܐ ܨܱܦ݂ܪܐ ܗܘܐ ܗ_ܘܐ ܪܱܘܒ݁ܐ ܣܱܓܻ݁ܝܐܐ ܒ݁ܝܬ݂ ܐܣܛܪܱܛܻܝܘܛܐ ܥܱܠ ܫܡܥܘܢ ܕ݁ܡܢܐ ܗܘܐ ܠܗ
Acts 12:19 ܗܪܘܕ݂ܣ ܕ݁ܝܢ ܟܱ݁ܕ݂ ܒ݁ܥܝܗ_ܝ ܘܠܐ ܐܫܟ݁ܚܗ ܕ݁ܢ ܐܢܘܢ ܠܢܛܘܪܐ ܘܱܦ݂ܩܱܕ݂ ܕܱ݁ܢܡܘܬ݂ܘܢ ܘܱܢܦ݂ܱܩ ܠܗ ܡܢ ܝܻܗܘܕ݂ ܘܻܐܝܬ݂ܱܘܗ_ܝ ܗ_ܘܐ ܒ݁ܩܣܱܪܻܝܱܐ
Acts 12:20 ܘܡܛܠ ܕܱ݁ܪܓ݂ܻܝܙ ܗ_ܘܐ ܥܱܠ ܨܘܪܝܐ ܘܥܱܠ ܨܱܝܕ݁ܢܝܐ ܐܬ݂ܟܱ݁ܢܱܫܘ ܘܐܬ݂ܱܘ ܠܘܬ݂ܗ ܐܱܟ݂ܚܕ݂ܐ ܘܱܐܦܻ݁ܝܣܘ ܠܱܒ݂ܠܱܣܛܘܣ ܩܱܝܛܘܢܩܢܗ ܕ݁ܡܱܠܟ݁ܐ ܘܫܐܠܘ ܡܢܗ ܕ݁ܢܗܘܐ ܠܗܘܢ ܫܱܝܢܐ ܡܛܠ ܕ݁ܦ݂ܘܪܢܣܐ ܕܱ݁ܐܬ݂ܪܗܘܢ ܡܢ ܡܱܠܟ݁ܘܬ݂ܗ ܗ_ܘܐ ܕ݁ܗܪܘܕ݂ܣ
Acts 12:21 ܒ݁ܝܱܘܡܐ ܕ݁ܝܢ ܝܻܕ݂ܻܝܥܐ ܠܒ݂ܫ ܗ_ܘܐ ܗܪܘܕ݂ܣ ܠܒ݂ܘܫܐ ܕ݁ܡܱܠܟ݁ܘܬ݂ܐ ܘܻܝܬ݂ܒ݂ ܥܱܠ ܒܻ݁ܝܡ ܘܱܡܡܱܠܠ ܗ_ܘܐ ܥܱܡ ܟ݁ܢܫܐ
Acts 12:22 ܥܱܡܐ ܕ݁ܝܢ ܟ݁ܠܗ ܩܥܐ ܗ_ܘܐ ܘܐܡܱܪ ܗܠܝܢ ܒ݁ܢܬ݂ ܩܠܐ ܕܱ݁ܐܠܗܐ ܐܢܝܢ ܘܠܐ ܗ_ܘܱܝ ܕܱ݁ܒ݂ܢܱܝܢܫܐ
Acts 12:23 ܘܱܚܠܦ݂ ܕ݁ܠܐ ܝܱܗ_ܒ݂ ܬ݁ܫܒ݁ܘܚܬ݁ܐ ܠܱܐܠܗܐ ܒ݁ܗ ܒ݁ܫܥܬ݂ܐ ܡܚܝܗ_ܝ ܡܱܠܱܐܟ݂ܗ ܕ݁ܡܪܝܐ ܘܱܪܦ݂ܱܬ݂ ܒ݁ܬ݂ܱܘܠܥܐ ܘܡܻܝܬ݂
Acts 12:24 ܘܱܣܒ݂ܱܪܬ݂ܐ ܕܱ݁ܐܠܗܐ ܡܬ݂ܟܱ݁ܪܙܐ ܗ_ܘܬ݂ ܘܪܒ݂ܝܐ
Acts 12:25 ܒܱ݁ܪܢܱܒ݂ܱܐ ܕ݁ܝܢ ܘܫܐܘܠ ܦ݁ܢܱܘ ܡܢ ܐܘܪܻܫܠܡ ܠܱܐܢܛܻܝܘܟ݂ܻܝ ܡܢ ܒ݁ܬ݂ܱܪ ܕ݁ܫܱܠܡܘ ܬ݁ܫܡܫܬ݁ܗܘܢ ܘܱܕ݂ܒ݂ܱܪܘ ܥܱܡܗܘܢ ܠܝܘܚܱܢܢ ܗܱܘ ܕ݁ܐܬ݂ܟܱ݁ܢܻܝ ܡܱܪܩܘܣ
Acts 13:1 ܐܻܝܬ݂ ܗ_ܘܐ ܕ݁ܝܢ ܒ݁ܥܻܕ݁_ܬ݁ܐ ܕܱ݁ܐܢܛܻܝܟ݂ܻܝܱܐ ܢܒ݂ܻܝܐ ܘܡܱܠܦ݂ܢܐ ܒܱ݁ܪܢܱܒ݂ܱܐ ܘܫܡܥܘܢ ܕ݁ܡܬ݂ܩܪܐ ܢܻܝܓ݁ܪ ܘܠܘܩܻܝܣ ܕ݁ܡܢ ܩܘܪܻܝܢܻܐ ܡܕ݂ܻܝܢ_ܬ݁ܐ ܘܡܱܢܱܐܝܠ ܒܱ݁ܪ ܡܪܱܒ݁ܝܢܱܘܗ_ܝ ܕ݁ܗܪܘܕ݂ܣ ܛܛܪܱܪܟ݂ܱܐ ܘܫܐܘܠ
Acts 13:2 ܘܟ݂ܱܕ݂ ܗܢܘܢ ܨܝܡܻܝܢ ܗ_ܘܱܘ ܘܡܬ݂ܟܱ݁ܫܦ݂ܻܝܢ ܠܱܐܠܗܐ ܐܡܪܱܬ݂ ܠܗܘܢ ܪܘܚܐ ܕ݁ܩܘܕ݂ܫܐ ܦ݁ܪܘܫܘ ܠܻܝ ܠܫܐܘܠ ܘܱܠܒ݂ܱܪܢܱܒ݂ܱܐ ܠܱܥܒ݂ܕ݂ܐ ܐܱܝܢܐ ܕ݁ܐܢܐ ܩܪܻܝܬ݂ ܐܢܘܢ
Acts 13:3 ܘܒ݂ܬ݂ܱܪ ܕ݁ܨܡܘ ܘܨܱܠܻܝܘ ܣܡܘ ܥܠܱܝܗܘܢ ܐܻܝܕ݂ܐ ܘܫܱܕܱ݁ܪܘ ܐܢܘܢ
Acts 13:4 ܘܗܢܘܢ ܟܱ݁ܕ݂ ܐܫܬ݁ܠܱܚܘ ܡܢ ܪܘܚܐ ܕ݁ܩܘܕ݂ܫܐ ܢܚܬ݂ܘ ܠܗܘܢ ܠܣܠܘܩܻܝܱܐ ܘܡܢ ܬܱ݁ܡܢ ܪܕ݂ܱܘ ܒ݁ܝܱܡܐ ܥܕ݂ܱܡܐ ܠܩܘܦ݁ܪܘܣ
Acts 13:5 ܘܟ݂ܱܕ݂ ܥܱܠܘ ܠܣܱܠܱܡܻܢܻܐ ܡܕ݂ܻܝܢ_ܬ݁ܐ ܡܣܱܒ݁ܪܻܝܢ ܗ_ܘܱܘ ܡܠܬ݂ܗ ܕ݁ܡܪܱܢ ܒܱ݁ܟ݂ܢܘܫܬ݂ܐ ܕܻ݁ܝܗܘܕ݂ܝܐ ܘܝܘܚܱܢܢ ܡܫܱܡܫ ܗ_ܘܐ ܠܗܘܢ
Acts 13:6 ܘܟ݂ܱܕ݂ ܐܬ݂ܟܱ݁ܪܟ݁ܘܗ ܠܟ݂ܠܗ ܓ݁ܙܱܪܬ݁ܐ ܥܕ݂ܱܡܐ ܠܦܱ݁ܦ݂ܘܣ ܡܕ݂ܻܝܢ_ܬ݁ܐ ܐܫܟܱ݁ܚܘ ܓܱ݁ܒ݂ܪܐ ܚܱܕ݂ ܚܱܪܫܐ ܝܻܗܘܕ݂ܝܐ ܕܻ݁ܐܝܬ݂ܱܘܗ_ܝ ܗ_ܘܐ ܢܒ݂ܻܝܐ ܕܱ݁ܓ݁ܠܐ ܕܱ݁ܫܡܗ ܗܘܐ ܒܱ݁ܪܫܘܡܐ
Acts 13:7 ܗܢܐ ܕܱ݁ܒܻ݁ܝܩ ܗ_ܘܐ ܠܓ݂ܱܒ݂ܪܐ ܚܱܟܻ݁ܝܡܐ ܕܻ݁ܐܝܬ݂ܱܘܗ_ܝ ܗ_ܘܐ ܐܱܢܬ݂ܘܦܱ݁ܛܘܣ ܘܡܬ݂ܩܪܐ ܗ_ܘܐ ܣܪܓܻ݁ܝܘܣ-ܦܱ݁ܘܠܘܣ ܘܱܩܪܐ ܗ_ܘܐ ܐܱܢܬ݂ܘܦܱ݁ܛܘܣ ܠܫܐܘܠ ܘܱܠܒ݂ܱܪܢܱܒ݂ܱܐ ܘܒ݂ܥܐ ܗ_ܘܐ ܕ݁ܢܫܡܱܥ ܡܢܗܘܢ ܡܠܬ݂ܐ ܕܱ݁ܐܠܗܐ
Acts 13:8 ܩܐܡ ܗ_ܘܐ ܕ݁ܝܢ ܠܘܩܒ݂ܱܠܗܘܢ ܗܘ ܗܢܐ ܚܱܪܫܐ ܒܱ݁ܪܫܘܡܐ ܕ݁ܡܬ݁ܬܱ݁ܪܓܱ݁ܡ ܫܡܗ ܐܠܘܡܱܣ ܡܛܠ ܕ݁ܨܒ݂ܐ ܗ_ܘܐ ܕܱ݁ܢܥܱܩܡܻܝܘܗ_ܝ ܠܱܐܢܬ݂ܘܦܱ݁ܛܘܣ ܡܢ ܗܱܝܡܢܘܬ݂ܐ
Acts 13:9 ܫܐܘܠ ܕ݁ܝܢ ܗܱܘ ܕ݁ܐܬ݂ܩܪܻܝ ܦܱ݁ܘܠܘܣ ܐܬ݂ܡܠܻܝ ܗ_ܘܐ ܒ݁ܪܘܚܐ ܕ݁ܩܘܕ݂ܫܐ ܘܚܪ ܒ݁ܗ
Acts 13:10 ܘܐܡܱܪ ܐܘ ܕܱ݁ܡܠܐ ܟ݁ܠ ܢܟ݂ܠܻܝܢ ܘܟ݂ܠܗܝܢ ܒܻ݁ܝܫܬ݂ܐ ܒ݁ܪܗ ܕ݁ܐܟ݂ܠ ܩܱܪܨܐ ܘܱܒ݂ܥܠܕ݁ܒ݂ܒ݂ܐ ܕ݁ܟ݂ܠܗ ܟܻ݁ܐܢܘܬ݂ܐ ܠܐ ܫܠܐ ܐܱܢ_ܬ݁ ܠܱܡܥܱܩܡܘ ܐܘܪܚܬ݂ܗ ܬ݁ܪܻܝܨܬ݂ܐ ܕ݁ܡܪܝܐ
Acts 13:11 ܘܗܫܐ ܐܻܝܕ݂ܗ ܕ݁ܡܪܝܐ ܥܠܱܝܟ݁ ܘܬ݂ܗܘܐ ܣܡܐ ܘܠܐ ܬ݁ܚܙܐ ܫܡܫܐ ܥܕ݂ܱܡܐ ܠܙܱܒ݂ܢܐ ܘܒ݂ܗ ܒ݁ܫܥܬ݂ܐ ܢܦ݂ܱܠ ܥܠܱܘܗ_ܝ ܥܱܡܛܢܐ ܘܚܫܘܟ݂ܐ ܘܡܬ݂ܟ݁ܪܟ݂ ܗ_ܘܐ ܘܒ݂ܥܐ ܕ݁ܡܱܢܘ ܢܐܚܘܕ݂ ܒܻ݁ܐܝܕ݂ܗ
Acts 13:12 ܘܟ݂ܱܕ݂ ܚܙܐ ܐܱܢܬ݂ܘܦܱ݁ܛܘܣ ܡܕ݁ܡ ܕܱ݁ܗܘܐ ܐܬ݁ܕܱ݁ܡܱܪ ܘܗܱܝܡܢ ܒ݁ܝܘܠܦ݁ܢܗ ܕ݁ܡܪܝܐ
Acts 13:13 ܦܱ݁ܘܠܘܣ ܕ݁ܝܢ ܘܒ݂ܱܪܢܱܒ݂ܱܐ ܪܕ݂ܱܘ ܒ݁ܝܱܡܐ ܡܢ ܦܱ݁ܦ݂ܘܣ ܡܕ݂ܻܝܢ_ܬ݁ܐ ܘܐܬ݂ܱܘ ܠܗܘܢ ܠܦ݁ܪܓ݂ܻܐ ܡܕ݂ܻܝܢ_ܬ݁ܐ ܕ݁ܦܱ݁ܡܦ݂ܘܠܻܝܱܐ ܘܱܦ݂ܪܱܫ ܡܢܗܘܢ ܝܘܚܱܢܢ ܘܐܙܱܠ ܠܗ ܠܐܘܪܻܫܠܡ
Acts 13:14 ܗܢܘܢ ܕ݁ܝܢ ܢܦ݂ܱܩܘ ܡܢ ܦ݁ܪܓ݂ܻܐ ܘܐܬ݂ܱܘ ܠܱܐܢܛܻܝܟ݂ܻܝܱܐ ܡܕ݂ܻܝܢ_ܬ݁ܐ ܕ݁ܦܻ݁ܝܣܻܝܕ݂ܻܝܱܐ ܘܥܱܠܘ ܠܱܟ݂ܢܘܫܬ݁ܐ ܘܻܝܬ݂ܒ݂ܘ ܒ݁ܝܱܘܡܐ ܘܫܱܒ݁ܬ݂ܐ
Acts 13:15 ܘܒ݂ܬ݂ܱܪ ܕ݁ܐܬ݂ܩܪܻܝ ܢܡܘܣܐ ܘܱܢܒ݂ܻܝܐ ܫܠܱܚܘ ܠܗܘܢ ܩܱܫܻܝܫܐ ܕܱ݁ܟ݂ܢܘܫܬ݁ܐ ܘܐܡܱܪܘ ܓܱ݁ܒ݂ܪܐ ܐܱܚܱܝܢ ܐܢ ܗܘ ܕܻ݁ܐܝܬ݂ ܠܟ݂ܘܢ ܡܠܬ݂ܐ ܕ݁ܒ݂ܘܝܐܐ ܡܱܠܠܘ ܥܱܡ ܥܱܡܐ
Acts 13:16 ܘܩܡ ܦܱ݁ܘܠܘܣ ܘܱܐܢܻܝܦ݂ ܐܻܝܕ݂ܗ ܘܐܡܱܪ ܓܱ݁ܒ݂ܪܐ ܒ݁ܢܱܝ ܐܻܝܣܪܝܠ ܘܱܐܝܠܝܢ ܕ݁ܕ݂ܚܠܻܝܢ ܡܢ ܐܱܠܗܐ ܫܡܱܥܘ
Acts 13:17 ܐܱܠܗܗ ܕ݁ܥܱܡܐ ܗܢܐ ܓ݁ܒ݂ܐ ܠܱܐܒ݂ܗܬ݂ܱܢ ܘܱܐܪܻܝܡ ܘܱܐܘܪܒ݂ ܐܢܘܢ ܟܱ݁ܕ݂ ܗܘܱܘ ܬܱ݁ܘܬ݁ܒ݂ܐ ܒܱ݁ܐܪܥܐ ܕ݁ܡܨܪܝܢ ܘܒ݂ܱܕ݂ܪܥܐ ܪܡܐ ܐܱܦ݁ܩ ܐܢܘܢ ܡܢܗ
Acts 13:18 ܘܬ݂ܱܪܣܻܝ ܐܢܘܢ ܒ݁ܡܱܕ݂ܒ݁ܪܐ ܐܱܪܒ݁ܥܻܝܢ ܫܢܻܝܢ
Acts 13:19 ܘܱܗܓ݂ܱܡ ܫܱܒ݂ܥܐ ܥܱܡ_ܡܻܝܢ ܒܱ݁ܐܪܥܐ ܕܱ݁ܟ݂ܢܱܥܢ ܘܝܱܗ_ܒ݂ ܠܗܘܢ ܐܱܪܥܗܘܢ ܠܝܘܪܬ݁ܢܐ
Acts 13:20 ܘܱܐܪܒܱ݁ܥ ܡܐܐ ܘܚܱܡܫܻܝܢ ܫܢܻܝܢ ܝܱܗ_ܒ݂ ܠܗܘܢ ܕܱ݁ܝܢܐ ܥܕ݂ܱܡܐ ܠܱܫܡܘܐܝܠ ܢܒ݂ܻܝܐ
Acts 13:21 ܘܗܝܕ݁ܝܢ ܫܐܠܘ ܠܗܘܢ ܡܱܠܟ݁ܐ ܘܝܱܗ_ܒ݂ ܠܗܘܢ ܐܱܠܗܐ ܠܫܐܘܠ ܒܱ݁ܪ ܩܻܝܫ ܓܱ݁ܒ݂ܪܐ ܡܢ ܫܱܪܒ݁ܬ݂ܐ ܕ݁ܒ݂ܢܝܡܻܝܢ ܫܢܻܝܢ ܐܱܪܒ݁ܥܻܝܢ
Acts 13:22 ܘܢܱܣܒ݁ܗ ܘܱܐܩܻܝܡ ܠܗܘܢ ܠܕ݂ܱܘܻܝܕ݂ ܡܱܠܟ݁ܐ ܘܱܐܣܗܕ݂ ܥܠܱܘܗ_ܝ ܘܐܡܱܪ ܕ݁ܐܫܟ݁ܚܬ݂ ܠܕ݂ܱܘܻܝܕ݂ ܒ݁ܪܗ ܕܻ݁ܐܝܫܱܝ ܓܱ݁ܒ݂ܪܐ ܐܱܝܟ݂ ܠܒ݁ܝ ܗܘ ܢܥܒ݁ܕ݂ ܟ݁ܠܗܘܢ ܨܒ݂ܝܢܱܝ
Acts 13:23 ܡܢ ܙܱܪܥܗ ܕ݁ܗܢܐ ܐܱܩܻܝܡ ܐܱܠܗܐ ܠܻܐܝܣܪܝܠ ܐܱܝܟ݂ ܡܐ ܕ݁ܐܫܬܱ݁ܘܕܻ݁ܝ ܠܝܫܘܥ ܦ݁ܪܘܩܐ
Acts 13:24 ܘܫܱܕܱ݁ܪ ܠܝܘܚܱܢܢ ܕ݁ܢܱܟ݂ܪܙ ܩܕ݂ܡ ܡܐܬ݂ܻܝܬ݂ܗ ܡܱܥܡܘܕ݂ܻܝܬ݂ܐ ܕܱ݁ܬ݂ܝܒ݂ܘܬ݂ܐ ܠܟ݂ܠܗ ܥܱܡܐ ܕܻ݁ܐܝܣܪܝܠ
Acts 13:25 ܘܟ݂ܱܕ݂ ܡܫܱܠܡ ܗ_ܘܐ ܝܘܚܱܢܢ ܬ݁ܫܡܫܬ݁ܗ ܐܡܱܪ ܗ_ܘܐ ܡܱܢܘ ܣܒ݂ܪܻܝܢ ܐܢ_ܬ݁ܘܢ ܕܻ݁ܐܝܬ݂ܱܝ ܠܐ ܗ_ܘܻܝܬ݂ ܐܢܐ ܐܠܐ ܗܐ ܐܬ݂ܐ ܒ݁ܬ݂ܱܪܝ ܗܱܘ ܕ݁ܠܐ ܫܘܐ ܐ_ܢܐ ܕ݁ܐܫܪܐ ܥܱܪܩܐ ܕܱ݁ܡܣܢܱܘܗ_ܝ
Acts 13:26 ܓܱ݁ܒ݂ܪܐ ܐܱܚܱܝܢ ܒ݁ܢܱܝ ܫܱܪܒ݁ܬ݂ܗ ܕܱ݁ܐܒ݂ܪܗܡ ܘܱܐܝܠܝܢ ܕ݁ܕ݂ܚܠܻܝܢ ܥܱܡܟ݂ܘܢ ܠܱܐܠܗܐ ܠܟ݂ܘܢ ܗ_ܘ ܐܫܬܱ݁ܕ݁ܪܱܬ݂ ܡܠܬ݂ܐ ܕ݁ܚܱܝܐ
Acts 13:27 ܗܠܝܢ ܓ݁ܝܪ ܥܡܘܪܐ ܕ݁ܐܘܪܻܫܠܡ ܘܪܻܫܢܱܝܗܘܢ ܠܐ ܐܱܪܓ݁ܫܘ ܒ݁ܗ ܐܦ݂ܠܐ ܒܱ݁ܟ݂ܬ݂ܒ݂ܐ ܕܱ݁ܢܒ݂ܻܝܐ ܕ݁ܡܬ݂ܩܪܝܢ ܒ݁ܟ݂ܠ ܫܱܒ݁ܐ ܐܠܐ ܕ݁ܢܘܗ_ܝ ܘܫܱܠܡܘ ܗܠܝܢ ܕܱ݁ܟ݂ܬ݂ܻܝܒ݂ܢ
Acts 13:28 ܘܟ݂ܱܕ݂ ܠܐ ܐܫܟܱ݁ܚܘ ܥܠܬ݂ܐ ܕ݁ܡܱܘܬ݁ܐ ܡܕ݁ܡ ܫܐܠܘ ܡܢ ܦܻ݁ܝܠܱܛܘܣ ܕ݁ܢܩܛܠܘܢܝܗ_ܝ
Acts 13:29 ܘܟ݂ܱܕ݂ ܫܱܠܡܘ ܟ݁ܠܡܕ݁ܡ ܕܱ݁ܟ݂ܬ݂ܻܝܒ݂ ܗ_ܘܐ ܥܠܱܘܗ_ܝ ܐܱܚܬ݂ܘܗ_ܝ ܡܢ ܨܠܻܝܒ݂ܐ ܘܣܡܘܗ_ܝ ܒ݁ܝܬ݂ ܩܒ݂ܘܪܐ
Acts 13:30 ܐܱܠܗܐ ܕ݁ܝܢ ܐܱܩܻܝܡܗ ܡܢ ܒ݁ܝܬ݂ ܡܻܝܬ݂ܐ
Acts 13:31 ܘܐܬ݂ܚܙܻܝ ܝܱܘܡܬ݂ܐ ܣܱܓܻ݁ܝܐܐ ܠܱܐܝܠܝܢ ܕܱ݁ܣܠܩܘ ܥܱܡܗ ܡܢ ܓ݁ܠܻܝܠܐ ܠܐܘܪܻܫܠܡ ܘܗܢܘܢ ܐܢܘܢ ܗܫܐ ܣܗܕܱ݁ܘܗ_ܝ ܠܘܬ݂ ܥܱܡܐ
Acts 13:32 ܘܐܦ݂ ܚܢܱܢ ܗܐ ܡܣܱܒ݁ܪܻܝܢܱܢ ܠܟ݂ܘܢ ܕ݁ܫܘܘ_ܕ݁ܝܐ ܗܱܘ ܕܱ݁ܗܘܐ ܠܘܬ݂ ܐܱܒ݂ܗܬ݂ܱܢ
Acts 13:33 ܗܐ ܫܱܡܠܝܗ ܐܱܠܗܐ ܠܱܢ ܠܱܒ݂ܢܱܝܗܘܢ ܕܱ݁ܐܩܻܝܡ ܠܝܫܘܥ ܐܱܝܟ݂ ܕܱ݁ܟ݂ܬ݂ܻܝܒ݂ ܒ݁ܡܱܙܡܘܪܐ ܕܱ݁ܬ݂ܪܝܢ ܕ݁ܒ݂ܪܝ ܐܱܢ_ܬ݁ ܐܢܐ ܝܱܘܡܢܐ ܝܻܠܕ݁ܬ݁ܟ݂
Acts 13:34 ܘܗܟ݂ܱܢܐ ܐܱܩܻܝܡܗ ܐܱܠܗܐ ܡܢ ܒ݁ܝܬ݂ ܡܻܝܬ݂ܐ ܕ݁ܬ݂ܘܒ݂ ܠܐ ܢܗܦ݁ܘܟ݂ ܢܚܙܐ ܚܒ݂ܠܐ ܐܱܝܟ݂ ܕ݁ܐܡܱܪ ܕ݁ܐܬ݁ܠ ܠܟ݂ܘܢ ܛܱܝܒ݁ܘܬ݂ܗ ܕ݁ܕ݂ܱܘܻܝܕ݂ ܡܗܱܝܡܱܢܬ݁ܐ
Acts 13:35 ܘܬ݂ܘܒ݂ ܐܡܱܪ ܒ݁ܕ݂ܘܟ݁ܬ݂ܐ ܐ_ܚܪܻܬ݂ܐ ܕ݁ܠܐ ܝܱܗ_ܒ݂ܬ݁ ܠܚܱܣܝܟ݂ ܕ݁ܢܚܙܐ ܚܒ݂ܠܐ
Acts 13:36 ܕܱ݁ܘܻܝܕ݂ ܓ݁ܝܪ ܒ݁ܫܱܪܒ݁ܬ݂ܗ ܫܱܡܫ ܨܒ݂ܝܢܗ ܕܱ݁ܐܠܗܐ ܘܱܫܟ݂ܒ݂ ܘܐܬ݁ܬܱ݁ܘܣܱܦ݂ ܥܱܠ ܐܱܒ݂ܗܱܘܗ_ܝ ܘܱܚܙܐ ܚܒ݂ܠܐ
Acts 13:37 ܗܢܐ ܕ݁ܝܢ ܕܱ݁ܐܩܻܝܡ ܐܱܠܗܐ ܠܐ ܚܙܐ ܚܒ݂ܠܐ
Acts 13:38 ܕܱ݁ܥܘ ܗܟ݂ܻܝܠ ܐܱܚܱܝ ܕ݁ܒ݂ܗ ܒ݁ܗܢܐ ܡܬ݂ܟ݁ܪܙ ܠܟ݂ܘܢ ܫܘܒ݂ܩܢ ܚܛܗܐ
Acts 13:39 ܘܡܢ ܟ݁ܠ ܕ݁ܠܐ ܐܫܟܱ݁ܚܬ݁ܘܢ ܒ݁ܢܡܘܣܐ ܕ݁ܡܘܫܐ ܕ݁ܬ݂ܙܕܱ݁ܕ݁ܩܘܢ ܒ݁ܗܢܐ ܟ݁ܠ ܕܱ݁ܡܗܱܝܡܢ ܡܙܕܱ݁ܕܱ݁ܩ
Acts 13:40 ܐܙܕܱ݁ܗ_ܪܘ ܗܟ݂ܻܝܠ ܕܱ݁ܠܡܐ ܢܻܐܬ݂ܐ ܥܠܱܝܟ݁ܘܢ ܡܕ݁ܡ ܕܱ݁ܟ݂ܬ݂ܻܝܒ݂ ܒܱ݁ܢܒ݂ܻܝܐ
Acts 13:41 ܕܱ݁ܚܙܱܘ ܡܒ݂ܱܣܪܢܐ ܘܬ݂ܬ݂ܡܗܘܢ ܘܬ݂ܬ݂ܚܱܒ݁ܠܘܢ ܕܱ݁ܥܒ݂ܕ݂ܐ ܥܒ݂ܕ݂ ܐ_ܢܐ ܒ݁ܝܱܘܡܱܝܟ݁ܘܢ ܐܱܝܢܐ ܕ݁ܠܐ ܬ݁ܗܱܝܡܢܘܢ ܐܢ ܐ_ܢܫ ܡܫܬܱ݁ܥܐ ܠܟ݂ܘܢ
Acts 13:42 ܘܟ݂ܱܕ݂ ܢܦ݂ܩܻܝܢ ܗ_ܘܱܘ ܡܢ ܨܐܕ݂ܱܝܗܘܢ ܒ݁ܥܱܘ ܡܢܗܘܢ ܕܱ݁ܠܫܱܒ݁ܬ݂ܐ ܐ_ܚܪܻܬ݂ܐ ܢܡܱܠܠܘܢ ܥܱܡܗܘܢ ܡܠܐ ܗܠܝܢ
Acts 13:43 ܘܡܢ ܕ݁ܐܫܬܱ݁ܪܝܱܬ݂ ܟ݁ܢܘܫܬ݁ܐ ܣܱܓܻ݁ܝܐܐ ܝܻܗܘܕ݂ܝܐ ܐܙܱܠܘ ܒ݁ܬ݂ܱܪܗܘܢ ܘܐܦ݂ ܓܻ݁ܝܘܪܐ ܕ݁ܕ݂ܚܠܻܝܢ ܗ_ܘܱܘ ܡܢ ܐܱܠܗܐ ܘܗܢܘܢ ܡܡܱܠܠܻܝܢ ܗ_ܘܱܘ ܘܱܡܦܻ݁ܝܣܻܝܢ ܠܗܘܢ ܕ݁ܢܗܘܘܢ ܢܱܩܻܝܦ݂ܻܝܢ ܠܛܱܝܒ݁ܘܬ݂ܗ ܕܱ݁ܐܠܗܐ
Acts 13:44 ܘܱܠܫܱܒ݁ܬ݂ܐ ܐ_ܚܪܻܬ݂ܐ ܟ݁ܢܫܱܬ݂ ܟ݁ܠܗ ܡܕ݂ܻܝܢ_ܬ݁ܐ ܠܡܫܡܱܥ ܡܠܬ݂ܗ ܕܱ݁ܐܠܗܐ
Acts 13:45 ܘܟ݂ܱܕ݂ ܚܙܱܘ ܝܻܗܘܕ݂ܝܐ ܟ݁ܢܫܐ ܣܱܓܻ݁ܝܐܐ ܐܬ݂ܡܠܻܝܘ ܚܣܡܐ ܘܩܝܡܻܝܢ ܗ_ܘܱܘ ܠܘܩܒ݂ܱܠ ܡܠܐ ܕ݁ܐܡܱܪ ܗ_ܘܐ ܦܱ݁ܘܠܘܣ ܘܱܡܓ݂ܱܕ݁ܦ݂ܻܝܢ ܗ_ܘܱܘ
Acts 13:46 ܐܡܱܪ ܕ݁ܝܢ ܦܱ݁ܘܠܘܣ ܘܒ݂ܱܪܢܱܒ݂ܱܐ ܥܻܝܢ ܒܱ݁ܓ݂ܠܐ ܠܟ݂ܘܢ ܗ_ܘ ܘܠܐ ܗ_ܘܐ ܩܱܕ݂ܡܝܱܬ݂ ܕ݁ܬ݂ܬ݂ܐܡܱܪ ܡܠܬ݂ܗ ܕܱ݁ܐܠܗܐ ܐܠܐ ܡܛܠ ܕ݁ܕ݂ܚܝܢ ܐܢ_ܬ݁ܘܢ ܠܗ ܡܢܟ݂ܘܢ ܘܱܦ݂ܣܱܩܬ݁ܘܢ ܥܱܠ ܢܱܦ݂ܫܟ݂ܘܢ ܕ݁ܠܐ ܫܘܝܢ ܐܢ_ܬ݁ܘܢ ܠܚܱܝܐ ܕܱ݁ܠܥܠܱܡ ܗܐ ܡܬ݂ܦ݁ܢܝܢܱܢ ܠܱܢ ܠܘܬ݂ ܥܱܡ_ܡܐ
Acts 13:47 ܗܟ݂ܱܢܐ ܓ݁ܝܪ ܦܱ݁ܩܕܱ݁ܢ ܡܪܱܢ ܐܱܝܟ݂ ܕܱ݁ܟ݂ܬ݂ܻܝܒ݂ ܕ݁ܣܡܬ݁ܟ݂ ܢܘܗܪܐ ܠܥܱܡ_ܡܐ ܕ݁ܬ݂ܗܘܐ ܠܚܱܝܐ ܥܕ݂ܱܡܐ ܠܣܱܘܦ݁ܝܗ ܕܱ݁ܐܪܥܐ
Acts 13:48 ܘܟ݂ܱܕ݂ ܫܡܥܻܝܢ ܗ_ܘܱܘ ܥܱܡ_ܡܐ ܚܕ݂ܝܢ ܗ_ܘܱܘ ܘܱܡܫܱܒ݁ܚܻܝܢ ܠܱܐܠܗܐ ܘܗܱܝܡܢܘ ܐܱܝܠܝܢ ܕ݁ܣܻܝܡܻܝܢ ܗ_ܘܱܘ ܠܚܱܝܐ ܕܱ݁ܠܥܠܱܡ
Acts 13:49 ܘܡܠܬ݂ܗ ܕ݁ܡܪܝܐ ܡܬ݂ܡܱܠܠܐ ܗ_ܘܬ݂ ܒ݁ܟ݂ܠܗ ܗܱܘ ܐܱܬ݂ܪܐ
Acts 13:50 ܝܻܗܘܕ݂ܝܐ ܕ݁ܝܢ ܓܱ݁ܪܓ݂ܘ ܠܪܻܫܐ ܕܱ݁ܡܕ݂ܻܝܢ_ܬ݁ܐ ܘܱܠܢܫܐ ܥܱܬܻ݁ܝܪܬ݂ܐ ܐܱܝܠܝܢ ܕ݁ܕ݂ܚܠܢ ܗ_ܘܱܝ ܥܱܡܗܘܢ ܠܱܐܠܗܐ ܘܱܐܩܻܝܡܘ ܪܕ݂ܘܦ݂ܝܐ ܥܱܠ ܦܱ݁ܘܠܘܣ ܘܥܱܠ ܒܱ݁ܪܢܱܒ݂ܱܐ ܘܱܐܦ݁ܩܘ ܐܢܘܢ ܡܢ ܬ݁ܚܘܡܱܝܗܘܢ
Acts 13:51 ܘܟ݂ܱܕ݂ ܢܦ݂ܱܩܘ ܢܦ݂ܱܨܘ ܥܠܱܝܗܘܢ ܚܠܐ ܕ݁ܪܓ݂ܠܱܝܗܘܢ ܘܐܬ݂ܱܘ ܠܗܘܢ ܠܻܐܝܩܢܻܘܢ ܡܕ݂ܻܝܢ_ܬ݁ܐ
Acts 13:52 ܘܬ݂ܱܠܡܻܝܕ݂ܐ ܡܬ݂ܡܠܝܢ ܗ_ܘܱܘ ܚܱܕ݂ܘܬ݂ܐ ܘܪܘܚܐ ܕ݁ܩܘܕ݂ܫܐ
Acts 14:1 ܘܐܬ݂ܱܘ ܘܥܱܠܘ ܠܗܘܢ ܠܱܟ݂ܢܘܫܬ݁ܐ ܕܻ݁ܝܗܘܕ݂ܝܐ ܘܗܟ݂ܱܢܐ ܡܱܠܠܘ ܥܱܡܗܘܢ ܐܱܝܟ݂ ܕܱ݁ܢܗܱܝܡܢܘܢ ܣܱܓܻ݁ܝܐܐ ܡܢ ܝܻܗܘܕ݂ܝܐ ܘܡܢ ܝܱܘܢܝܐ
Acts 14:2 ܝܻܗܘܕ݂ܝܐ ܕ݁ܝܢ ܐܱܝܠܝܢ ܕ݁ܠܐ ܡܬ݁ܛܦܻ݁ܝܣܻܝܢ ܗ_ܘܱܘ ܓܱ݁ܪܓ݂ܘ ܠܥܱܡ_ܡܐ ܕ݁ܢܱܒ݂ܐܫܘܢ ܠܗܘܢ ܠܱܐܚܐ
Acts 14:3 ܘܗܢܘܢ ܙܱܒ݂ܢܐ ܣܱܓܻ݁ܝܐܐ ܗ_ܘܱܘ ܬܱ݁ܡܢ ܘܥܻܝܢ ܒܱ݁ܓ݂ܠܐ ܡܡܱܠܠܻܝܢ ܗ_ܘܱܘ ܥܱܠ ܡܪܝܐ ܘܗܘ ܡܱܣܗܕ݂ ܗ_ܘܐ ܥܱܠ ܡܠܬ݂ܐ ܕ݁ܛܱܝܒ݁ܘܬ݂ܗ ܒ݁ܐܬ݂ܘܬ݂ܐ ܘܱܒ݂ܬ݂ܕ݂ܡܪܬ݂ܐ ܕ݁ܥܒ݂ܕ݂ ܗ_ܘܐ ܒܻ݁ܐܝܕ݂ܱܝܗܘܢ
Acts 14:4 ܘܟ݂ܠܗ ܟ݁ܢܫܐ ܕܱ݁ܡܕ݂ܻܝܢ_ܬ݁ܐ ܦ݁ܠܻܝܓ݂ ܗ_ܘܐ ܡܢܗܘܢ ܐܻܝܬ݂ ܗ_ܘܱܘ ܥܱܡ ܝܻܗܘܕ݂ܝܐ ܘܡܢܗܘܢ ܢܱܩܻܝܦ݂ܻܝܢ ܗ_ܘܱܘ ܠܱܫܠܻܝܚܐ
Acts 14:5 ܗܘܐ ܕ݁ܝܢ ܥܠܱܝܗܘܢ ܓ݁ܙܡܐ ܡܢ ܥܱܡ_ܡܐ ܘܡܢ ܝܻܗܘܕ݂ܝܐ ܘܪܻܫܢܱܝܗܘܢ ܕܱ݁ܢܨܱܥܪܘܢ ܐܢܘܢ ܘܢܪܓ݁ܡܘܢ ܐܢܘܢ ܒ݁ܟ݂ܻܐܦ݂ܐ
Acts 14:6 ܘܟ݂ܱܕ݂ ܝܻܕ݂ܱܥܘ ܫܱܢܻܝܘ ܘܐܬ݂ܓܱ݁ܘܱܣܘ ܒܱ݁ܡܕ݂ܻܝܢܬ݂ܐ ܕ݁ܠܘܩܢܻܝܱܐ ܠܘܣܛܪܱܐ ܘܕ݂ܪܒܻ݁ܐ ܘܩܘܪܝܐ ܕܱ݁ܚܕ݂ܪܱܝܗܝܢ
Acts 14:7 ܘܬ݂ܱܡܢ ܡܣܱܒ݁ܪܻܝܢ ܗ_ܘܱܘ
Acts 14:8 ܘܓ݂ܱܒ݂ܪܐ ܚܱܕ݂ ܝܬ݂ܒ݂ ܗ_ܘܐ ܒ݁ܠܘܣܛܪܱܐ ܡܕ݂ܻܝܢ_ܬ݁ܐ ܕܱ݁ܣܓ݂ܻܝܦ݂ ܗ_ܘܐ ܒ݁ܪܓ݂ܠܱܘܗ_ܝ ܚܓ݂ܻܝܪܐ ܕ݁ܡܢ ܟ݁ܪܣ ܐܡܗ ܕ݁ܡܡܬ݂ܘܡ ܠܐ ܗܱܠܟ݂ ܗ_ܘܐ
Acts 14:9 ܗܢܐ ܫܡܱܥ ܠܦܱ݁ܘܠܘܣ ܕܱ݁ܡܡܱܠܠ ܘܟ݂ܱܕ݂ ܚܙܝܗ_ܝ ܦܱ݁ܘܠܘܣ ܘܐܫܬܱ݁ܘܕܱ݁ܥ ܕܻ݁ܐܝܬ݂ ܒ݁ܗ ܗܱܝܡܢܘܬ݂ܐ ܕ݁ܢܻܚܐ
Acts 14:10 ܐܡܱܪ ܠܗ ܒ݁ܩܠܐ ܪܡܐ ܠܟ݂ ܐܡܱܪ ܐ_ܢܐ ܒܱ݁ܫܡܗ ܕ݁ܡܪܱܢ ܝܫܘܥ ܡܫܻܝܚܐ ܩܘܡ ܥܱܠ ܪܓ݂ܠܱܝܟ݁ ܘܱܫܘܱܪ ܩܡ ܘܗܱܠܟ݂
Acts 14:11 ܘܟ݂ܢܫܐ ܕ݁ܥܱܡܐ ܟܱ݁ܕ݂ ܚܙܱܘ ܡܕ݁ܡ ܕܱ݁ܥܒ݂ܱܕ݂ ܦܱ݁ܘܠܘܣ ܐܱܪܻܝܡܘ ܩܠܗܘܢ ܒ݁ܠܫܢܗ ܕܱ݁ܐܬ݂ܪܐ ܘܐܡܪܻܝܢ ܐܱܠܗܐ ܐܬ݁ܕܱ݁ܡܻܝܘ ܒܱ݁ܒ݂ܢܱܝ ܐ_ܢܫܐ ܘܱܢܚܬ݂ܘ ܠܘܬ݂ܱܢ
Acts 14:12 ܘܫܱܡܻܝܘ ܗ_ܘܱܘ ܠܒ݂ܱܪܢܱܒ݂ܱܐ ܡܪܐ ܐܱܠܗܐ ܘܱܠܦܱ݁ܘܠܘܣ ܗܪܡܻܝܣ ܡܛܠ ܕ݁ܗܘ ܡܫܱܪܐ ܗ_ܘܐ ܒ݁ܡܠܬ݂ܐ
Acts 14:13 ܘܟ݂ܘܡܪܐ ܕ݁ܡܪܐ ܐܱܠܗܐ ܗܱܘ ܕܻ݁ܐܝܬ݂ ܗ_ܘܐ ܠܒ݂ܱܪ ܡܢ ܡܕ݂ܻܝܢ_ܬ݁ܐ ܐܱܝܬܻ݁ܝ ܬܱ݁ܘܪܐ ܘܱܟ݂ܠܻܝܠܐ ܠܬ݂ܱܪܥܐ ܕ݁ܕ݂ܪܬ݁ܐ ܐܱܬ݂ܱܪ ܕܱ݁ܫܪܝܢ ܗ_ܘܱܘ ܘܨܒ݂ܐ ܗ_ܘܐ ܕܱ݁ܢܕ݂ܱܒܱ݁ܚ ܠܗܘܢ
Acts 14:14 ܒܱ݁ܪܢܱܒ݂ܱܐ ܕ݁ܝܢ ܘܦܱ݁ܘܠܘܣ ܟܱ݁ܕ݂ ܫܡܱܥܘ ܣܱܕ݁ܩܘ ܢܱܚܬܱ݁ܝܗܘܢ ܘܱܫܘܱܪܘ ܘܱܢܦ݂ܱܩܘ ܠܗܘܢ ܠܘܬ݂ ܐܟ݂ܠܘܣ ܘܩܥܝܢ ܗ_ܘܱܘ
Acts 14:15 ܘܐܡܪܻܝܢ ܓܱ݁ܒ݂ܪܐ ܡܢܐ ܥܒ݂ܕܻ݁ܝܢ ܐܢ_ܬ݁ܘܢ ܐܦ݂ ܚܢܱܢ ܒ݁ܢܱܝܢܫܐ ܚ_ܢܱܢ ܚܫܘܫܐ ܐܱܟ݂ܘܬ݂ܟ݂ܘܢ ܕܱ݁ܡܣܱܒ݁ܪܻܝܢܱܢ ܠܟ݂ܘܢ ܕ݁ܡܢ ܗܠܝܢ ܒܱ݁ܛܠܬ݂ܐ ܬ݁ܬ݂ܦ݁ܢܘܢ ܠܘܬ݂ ܐܱܠܗܐ ܚܱܝܐ ܗܱܘ ܕܱ݁ܥܒ݂ܱܕ݂ ܫܡܱܝܐ ܘܱܐܪܥܐ ܘܝܱܡ_ܡܐ ܘܟ݂ܠ ܕܻ݁ܐܝܬ݂ ܒ݁ܗܘܢ
Acts 14:16 ܗܱܘ ܕܱ݁ܒ݂ܕ݂ܪܐ ܩܱܕ݂ܡܝܐ ܫܒ݂ܱܩ ܗ_ܘܐ ܐܢܘܢ ܠܟ݂ܠܗܘܢ ܥܱܡ_ܡܐ ܕ݁ܢܻܐܙܠ_ܘܢ ܒ݁ܐܘܪܚܬ݂ܐ ܕ݁ܢܱܦ݂ܫܗܘܢ
Acts 14:17 ܟܱ݁ܕ݂ ܠܐ ܫܒ݂ܱܩ ܢܱܦ݂ܫܗ ܕ݁ܠܐ ܣܗܕ݁ܘ ܒܱ݁ܕ݂ܥܒ݂ܕ݂ ܗ_ܘܐ ܠܗܘܢ ܛܒ݂ܬ݂ܐ ܡܢ ܫܡܱܝܐ ܘܡܱܚܬ݂ ܗ_ܘܐ ܠܗܘܢ ܡܛܪܐ ܘܱܡܪܱܒ݁ܐ ܗ_ܘܐ ܦܻ݁ܐܪܐ ܒ݁ܙܱܒ݂ܢܱܝܗܘܢ ܘܡܠܐ ܗ_ܘܐ ܬ݁ܘܪܣܝܐ ܘܒ݂ܱܣܻܝܡܘܬ݂ܐ ܠܒܱ݁ܘܬ݂ܗܘܢ
Acts 14:18 ܘܟ݂ܱܕ݂ ܗܠܝܢ ܐܡܪܻܝܢ ܗ_ܘܱܘ ܡܢ ܡܱܚܣܢ ܟ݁ܠܱܘ ܠܥܱܡܐ ܕ݁ܐ_ܢܫ ܠܐ ܢܕ݂ܱܒܱ݁ܚ ܠܗܘܢ
Acts 14:19 ܐܬ݂ܱܘ ܕ݁ܝܢ ܠܬ݂ܱܡܢ ܝܻܗܘܕ݂ܝܐ ܡܢ ܐܻܝܩܢܻܘܢ ܘܡܢ ܐܱܢܛܻܝܟ݂ܻܝܱܐ ܘܱܫܓ݂ܱܫܘ ܥܠܱܝܗܘܢ ܠܥܱܡܐ ܘܪܱܓ݂ܡܘܗ_ܝ ܠܦܱ݁ܘܠܘܣ ܘܓ݂ܱܪܘܗ_ܝ ܠܒ݂ܱܪ ܡܢ ܡܕ݂ܻܝܢ_ܬ݁ܐ ܡܛܠ ܕ݁ܣܒ݂ܪܻܝܢ ܗ_ܘܱܘ ܕ݁ܡܻܝܬ݂ ܠܗ
Acts 14:20 ܘܱܟ݂ܢܱܫܘ ܥܠܱܘܗ_ܝ ܬܱ݁ܠܡܻܝܕ݂ܐ ܘܩܡ ܥܱܠ ܠܱܡܕ݂ܻܝܢ_ܬ݁ܐ ܘܱܠܝܱܘܡܐ ܐ_ܚܪܻܢܐ ܢܦ݂ܱܩ ܠܗ ܡܢ ܬܱ݁ܡܢ ܥܱܡ ܒܱ݁ܪܢܱܒ݂ܱܐ ܘܐܬ݂ܱܘ ܠܕ݂ܪܒܻ݁ܐ ܡܕ݂ܻܝܢ_ܬ݁ܐ
Acts 14:21 ܘܟ݂ܱܕ݂ ܡܣܱܒ݁ܪܻܝܢ ܗ_ܘܱܘ ܠܱܒ݂ܢܱܝ ܡܕ݂ܻܝܢ_ܬ݁ܐ ܗܝ ܬܱ݁ܠܡܕ݂ܘ ܗ_ܘܱܘ ܠܣܱܓܻ݁ܝܐܐ ܘܱܗܦ݂ܱܟ݂ܘ ܐܬ݂ܱܘ ܠܗܘܢ ܠܠܘܣܛܪܱܐ ܡܕ݂ܻܝܢ_ܬ݁ܐ ܘܠܻܐܝܩܢܻܘܢ ܘܠܱܐܢܛܻܝܟ݂ܻܝܱܐ
Acts 14:22 ܟܱ݁ܕ݂ ܡܫܱܪܪܻܝܢ ܗ_ܘܱܘ ܢܱܦ݂ܫܬ݂ܗܘܢ ܕ݁ܬ݂ܱܠܡܻܝܕ݂ܐ ܘܒ݂ܥܝܢ ܗ_ܘܱܘ ܡܢܗܘܢ ܕܱ݁ܢܩܱܘܘܢ ܒ݁ܗܱܝܡܢܘܬ݂ܐ ܘܐܡܪܻܝܢ ܗ_ܘܱܘ ܠܗܘܢ ܕ݁ܒ݂ܐܘܠܨܢܐ ܣܱܓܻ݁ܝܐܐ ܘܠܐ ܠܡܥܱܠ ܠܡܱܠܟ݁ܘܬ݂ܗ ܕܱ݁ܐܠܗܐ
Acts 14:23 ܘܱܐܩܻܝܡܘ ܠܗܘܢ ܒ݁ܟ݂ܠ ܥܻܕ݁_ܬ݁ܐ ܩܱܫܻܝܫܐ ܟܱ݁ܕ݂ ܨܝܡܻܝܢ ܗ_ܘܱܘ ܥܱܡܗܘܢ ܘܱܡܨܱܠܝܢ ܘܡܱܓ݂ܥܠܻܝܢ ܗ_ܘܱܘ ܠܗܘܢ ܠܡܪܱܢ ܗܱܘ ܕ݁ܗܱܝܡܢܘ ܒ݁ܗ
Acts 14:24 ܘܟ݂ܱܕ݂ ܐܬ݂ܟ݁ܪܟ݂ܘ ܒܱ݁ܐܬ݂ܪܐ ܕ݁ܦܻ݁ܝܣܻܝܕ݂ܻܝܱܐ ܐܬ݂ܱܘ ܠܗܘܢ ܠܦܱ݁ܡܦ݂ܘܠܻܝܱܐ
Acts 14:25 ܘܟ݂ܱܕ݂ ܡܱܠܠܘ ܒ݁ܦ݁ܪܓ݂ܻܐ ܡܕ݂ܻܝܢ_ܬ݁ܐ ܡܠܬ݂ܐ ܕ݁ܡܪܝܐ ܢܚܬ݂ܘ ܠܗܘܢ ܠܻܐܝܛܱܠܻܝܱܐ
Acts 14:26 ܘܡܢ ܬܱ݁ܡܢ ܪܕ݂ܱܘ ܒ݁ܝܱܡܐ ܘܐܬ݂ܱܘ ܠܗܘܢ ܠܱܐܢܛܻܝܟ݂ܻܝܱܐ ܡܛܠ ܕ݁ܡܢ ܬܱ݁ܡܢ ܡܱܓ݂ܥܠܻܝܢ ܗ_ܘܱܘ ܠܛܱܝܒ݁ܘܬ݂ܗ ܕ݁ܡܪܝܐ ܠܱܥܒ݂ܕ݂ܐ ܗܱܘ ܕ݁ܫܱܠܡܘ
Acts 14:27 ܘܟ݂ܱܕ݂ ܟ݁ܢܱܫܘ ܟ݁ܠܗ ܥܻܕ݁_ܬ݁ܐ ܡܫܬܱ݁ܥܝܢ ܗ_ܘܱܘ ܟ݁ܠܡܕ݁ܡ ܕܱ݁ܥܒ݂ܱܕ݂ ܥܱܡܗܘܢ ܐܱܠܗܐ ܘܕ݂ܱܦ݂ܬ݂ܱܚ ܬܱ݁ܪܥܐ ܕ݁ܗܱܝܡܢܘܬ݂ܐ ܠܥܱܡ_ܡܐ
Acts 14:28 ܘܙܱܒ݂ܢܐ ܣܱܓܻ݁ܝܐܐ ܗ_ܘܱܘ ܬܱ݁ܡܢ ܠܘܬ݂ ܬܱ݁ܠܡܻܝܕ݂ܐ
Acts 15:1 ܢܚܬ݂ܘ ܗ_ܘܱܘ ܕ݁ܝܢ ܐ_ܢܫܐ ܡܢ ܝܻܗܘܕ݂ ܘܡܱܠܦ݂ܻܝܢ ܗ_ܘܱܘ ܠܗܘܢ ܠܱܐܚܐ ܕ݁ܐܢ ܗܘ ܕ݁ܠܐ ܓ݁ܙܪܻܝܢ ܐܢ_ܬ݁ܘܢ ܒܱ݁ܥܝܕ݂ܐ ܕ݁ܢܡܘܣܐ ܠܐ ܡܫܟ݁ܚܻܝܢ ܐܢ_ܬ݁ܘܢ ܠܡܚܐ
Acts 15:2 ܘܱܗܘܐ ܫܓ݂ܘܫܝܐ ܣܱܓܻ݁ܝܐܐ ܘܱܒ݂ܥܬ݂ܐ ܠܦܱ݁ܘܠܘܣ ܘܱܠܒ݂ܱܪܢܱܒ݂ܱܐ ܥܱܡܗܘܢ ܘܱܗܘܬ݂ ܕ݁ܢܣܩܘܢ ܦܱ݁ܘܠܘܣ ܘܒ݂ܱܪܢܱܒ݂ܱܐ ܘܱܐ_ܚܪܢܐ ܥܱܡܗܘܢ ܠܘܬ݂ ܫܠܻܝܚܐ ܘܩܱܫܻܝܫܐ ܕ݁ܒ݂ܐܘܪܻܫܠܡ ܡܛܠ ܗܕ݂ܐ ܒ݁ܥܬ݂ܐ
Acts 15:3 ܘܠܱܘܝܱܬ݂ ܫܱܕ݁ܪܱܬ݂ ܐܢܘܢ ܥܻܕ݁_ܬ݁ܐ ܘܪܕ݂ܝܢ ܗ_ܘܱܘ ܒ݁ܟ݂ܠܗ ܦ݁ܘܢܻܝܩܻܐ ܘܐܦ݂ ܒ݁ܝܬ݂ ܫܡܪܝܐ ܟܱ݁ܕ݂ ܡܫܬܱ݁ܥܝܢ ܗ_ܘܱܘ ܥܱܠ ܦ݁ܘܢܝܐ ܕ݁ܥܱܡ_ܡܐ ܘܥܒ݂ܕܻ݁ܝܢ ܗ_ܘܱܘ ܚܱܕ݂ܘܬ݂ܐ ܪܱܒ݁ܬ݂ܐ ܠܟ݂ܠܗܘܢ ܐܱܚܐ
Acts 15:4 ܘܟ݂ܱܕ݂ ܐܬ݂ܱܘ ܠܐܘܪܻܫܠܡ ܐܬ݂ܩܱܒܱ݁ܠܘ ܡܢ ܥܻܕ݁_ܬ݁ܐ ܘܡܢ ܫܠܻܝܚܐ ܘܡܢ ܩܱܫܻܝܫܐ ܘܐܫܬܱ݁ܥܻܝܘ ܠܗܘܢ ܟ݁ܠ ܡܐ ܕܱ݁ܥܒ݂ܱܕ݂ ܥܱܡܗܘܢ ܐܱܠܗܐ
Acts 15:5 ܩܡܘ ܗ_ܘܱܘ ܕ݁ܝܢ ܐ_ܢܫܐ ܐܱܝܠܝܢ ܕ݁ܗܱܝܡܢܘ ܗ_ܘܱܘ ܡܢ ܝܘܠܦ݁ܢܐ ܕܱ݁ܦ݂ܪܻܝܫܐ ܘܐܡܪܻܝܢ ܕ݁ܘܠܐ ܗ_ܘ ܠܟ݂ܘܢ ܠܡܓ݂ܙܱܪ ܐܢܘܢ ܘܱܬ݂ܦ݂ܱܩܕ݂ܘܢ ܐܢܘܢ ܕ݁ܢܛܪܘܢ ܢܡܘܣܐ ܕ݁ܡܘܫܐ
Acts 15:6 ܐܬ݂ܟܱ݁ܢܱܫܘ ܕ݁ܝܢ ܫܠܻܝܚܐ ܘܩܱܫܻܝܫܐ ܕ݁ܢܚܙܘܢ ܥܱܠ ܡܠܬ݂ܐ ܗܕ݂ܐ
Acts 15:7 ܘܟ݂ܱܕ݂ ܗܘܬ݂ ܒ݁ܥܬ݂ܐ ܣܱܓܻ݁ܝܐܬ݂ܐ ܩܡ ܫܡܥܘܢ ܘܐܡܱܪ ܠܗܘܢ ܓܱ݁ܒ݂ܪܐ ܐܱܚܻܝܢ ܐܱܢ_ܬ݁ܘܢ ܝܕ݂ܥܻܝܢ ܐܢ_ܬ݁ܘܢ ܕ݁ܡܢ ܝܱܘܡܬ݂ܐ ܩܱܕ݂ܡܝܐ ܡܢ ܦ݁ܘܡܝ ܕܻ݁ܝܠܝ ܓ݁ܒ݂ܐ ܐܱܠܗܐ ܕ݁ܢܫܡܥܘܢ ܥܱܡ_ܡܐ ܡܠܬ݂ܐ ܕܱ݁ܣܒ݂ܱܪܬ݂ܐ ܘܱܢܗܱܝܡܢܘܢ
Acts 15:8 ܘܱܐܠܗܐ ܕ݁ܝܕ݂ܱܥ ܕܱ݁ܒ݂ܠܒܱ݁ܘܬ݂ܐ ܐܱܣܗܕ݂ ܥܠܱܝܗܘܢ ܘܝܱܗ_ܒ݂ ܠܗܘܢ ܪܘܚܐ ܕ݁ܩܘܕ݂ܫܐ ܐܱܝܟ݂ ܕ݁ܠܱܢ
Acts 15:9 ܘܡܕ݁ܡ ܠܐ ܦ݁ܪܱܫ ܒܱ݁ܝܢܱܝܢ ܘܱܠܗܘܢ ܡܛܠ ܕ݁ܕ݂ܱܟܻ݁ܝ ܒ݁ܗܱܝܡܢܘܬ݂ܐ ܠܒܱ݁ܘܬ݂ܗܘܢ
Acts 15:10 ܘܗܫܐ ܐܱܢ_ܬ݁ܘܢ ܡܢܐ ܡܢܱܣܝܢ ܐܢ_ܬ݁ܘܢ ܠܱܐܠܗܐ ܐܱܝܟ݂ ܕܱ݁ܬ݂ܣܻܝܡܘܢ ܢܻܝܪܐ ܥܱܠ ܨܱܘܪܱܝܗܘܢ ܕ݁ܬ݂ܱܠܡܻܝܕ݂ܐ ܐܱܝܢܐ ܕ݁ܐܦ݂ܠܐ ܐܱܒ݂ܗܬ݂ܱܢ ܐܦ݂ܠܐ ܚܢܱܢ ܐܫܟܱ݁ܚܢ ܠܡܛܥܱܢ
Acts 15:11 ܐܠܐ ܒ݁ܛܱܝܒ݁ܘܬ݂ܗ ܕ݁ܡܪܱܢ ܝܫܘܥ ܡܫܻܝܚܐ ܡܗܱܝܡܢܻܝܢܱܢ ܕ݁ܢܻܚܐ ܐܱܟ݂ܘܬ݂ܗܘܢ
Acts 15:12 ܘܱܫܬ݂ܩܘ ܟ݁ܠܗ ܟ݁ܢܫܐ ܘܫܡܥܻܝܢ ܗ_ܘܱܘ ܠܦܱ݁ܘܠܘܣ ܘܱܠܒ݂ܱܪܢܱܒ݂ܱܐ ܕ݁ܡܫܬܱ݁ܥܝܢ ܗ_ܘܱܘ ܟ݁ܠ ܡܐ ܕܱ݁ܥܒ݂ܱܕ݂ ܐܱܠܗܐ ܒܻ݁ܐܝܕ݂ܱܝܗܘܢ ܐܬ݂ܘܬ݂ܐ ܘܱܓ݂ܒ݂ܱܪܘܬ݂ܐ ܒ݁ܥܱܡ_ܡܐ
Acts 15:13 ܘܒ݂ܬ݂ܱܪ ܕܱ݁ܫܬ݂ܩܘ ܩܡ ܝܱܥܩܘܒ݂ ܘܐܡܱܪ ܓܱ݁ܒ݂ܪܐ ܐܱܚܱܝܢ ܫܘܡܥܘܢܝ
Acts 15:14 ܫܡܥܘܢ ܐܫܬܱ݁ܥܻܝ ܠܟ݂ܘܢ ܐܱܝܟܱ݁ܢܐ ܫܱܪܻܝ ܐܱܠܗܐ ܠܡܓ݂ܒ݁ܐ ܡܢ ܥܱܡ_ܡܐ ܥܱܡܐ ܠܱܫܡܗ
Acts 15:15 ܘܱܠܗܕ݂ܐ ܫܠܡܢ ܡܠܱܝܗܘܢ ܕܱ݁ܢܒ݂ܻܝܐ ܐܱܝܟ݂ ܡܐ ܕܱ݁ܟ݂ܬ݂ܻܝܒ݂
Acts 15:16 ܕ݁ܡܢ ܒ݁ܬ݂ܱܪ ܗܠܝܢ ܐܗܦ݁ܘܟ݂ ܘܱܐܩܻܝܡ ܡܱܫܟ݁ܢܗ ܕ݁ܕ݂ܱܘܻܝܕ݂ ܐܱܝܢܐ ܕܱ݁ܢܦ݂ܱܠ ܘܐܒ݂ܢܐ ܡܕ݁ܡ ܕܱ݁ܢܦ݂ܱܠ ܡܢܗ ܘܱܐܩܻܝܡܻܝܘܗ_ܝ
Acts 15:17 ܐܱܝܟ݂ ܕ݁ܢܒ݂ܥܘܢ ܫܱܪܟ݁ܗܘܢ ܕܱ݁ܒ݂ܢܱܝܢܫܐ ܠܡܪܝܐ ܘܟ݂ܠܗܘܢ ܥܱܡ_ܡܐ ܐܱܝܠܝܢ ܕ݁ܐܬ݂ܩܪܻܝ ܫܡܝ ܥܠܱܝܗܘܢ ܐܡܱܪ ܡܪܝܐ ܕܱ݁ܥܒ݂ܱܕ݂ ܗܠܝܢ ܟ݁ܠܗܝܢ
Acts 15:18 ܝܻܕ݂ܻܝܥܻܝܢ ܡܢ ܥܠܱܡ ܥܒ݂ܕ݂ܱܘܗ_ܝ ܕܱ݁ܐܠܗܐ
Acts 15:19 ܡܛܠ ܗܕ݂ܐ ܐܢܐ ܐܡܱܪ ܐ_ܢܐ ܕ݁ܠܐ ܢܗܘܘܢ ܫܚܩܻܝܢ ܠܱܐܝܠܝܢ ܕ݁ܡܢ ܥܱܡ_ܡܐ ܡܬ݂ܦ݁ܢܝܢ ܠܘܬ݂ ܐܱܠܗܐ
Acts 15:20 ܐܠܐ ܢܫܬ݁ܠܱܚ ܠܗܘܢ ܕ݁ܢܗܘܘܢ ܦܱ݁ܪܻܝܩܻܝܢ ܡܢ ܛܱܡܐܘܬ݂ܐ ܕܱ݁ܕ݂ܒ݂ܻܝܚܐ ܘܡܢ ܙܢܝܘܬ݂ܐ ܘܡܢ ܕܱ݁ܚܢܻܝܩܐ ܘܡܢ ܕ݁ܡܐ
Acts 15:21 ܡܘܫܐ ܓ݁ܝܪ ܡܢ ܕ݁ܪܐ ܩܱܕ݂ܡܝܐ ܒ݁ܟ݂ܠ ܡܕ݂ܻܝܢܐ ܐܻܝܬ݂ ܗ_ܘܐ ܠܗ ܟ݁ܪܘܙܐ ܒܱ݁ܟ݂ܢܘܫܬ݂ܐ ܕܱ݁ܒ݂ܟ݂ܠ ܫܱܒܻ݁ܝܢ ܩܪܝܢ ܠܗ
Acts 15:22 ܗܝܕ݁ܝܢ ܫܠܻܝܚܐ ܘܩܱܫܻܝܫܐ ܥܱܡ ܟ݁ܠܗ ܥܻܕ݁_ܬ݁ܐ ܓ݁ܒ݂ܱܘ ܓܱ݁ܒ݂ܪܐ ܡܢܗܘܢ ܘܫܱܕܱ݁ܪܘ ܠܱܐܢܛܻܝܘܟ݂ܻܝ ܥܱܡ ܦܱ݁ܘܠܘܣ ܘܒ݂ܱܪܢܱܒ݂ܱܐ ܠܻܝܗܘܕ݂ܐ ܕ݁ܡܬ݂ܩܪܐ ܒܱ݁ܪ-ܫܱܒ݁ܐ ܘܱܠܫܻܝܠܐ ܓܱ݁ܒ݂ܪܐ ܕ݁ܪܻܫܐ ܗ_ܘܱܘ ܒ݁ܗܘܢ ܒܱ݁ܐܚܐ
Acts 15:23 ܘܱܟ݂ܬ݂ܱܒ݂ܘ ܐܓܱ݁ܪܬ݁ܐ ܒܻ݁ܐܝܕ݂ܱܝܗܘܢ ܗܟ݂ܱܢܐ ܫܠܻܝܚܐ ܘܩܱܫܻܝܫܐ ܘܱܐܚܐ ܠܱܐܝܠܝܢ ܕܻ݁ܐܝܬ݂ ܒܱ݁ܐܢܛܻܝܘܟ݂ܻܝ ܘܱܒ݂ܣܘܪܻܝܱܐ ܘܱܒ݂ܩܻܝܠܻܝܩܻܝܱܐ ܐܱܚܐ ܕ݁ܡܢ ܥܱܡ_ܡܐ ܫܠܡ
Acts 15:24 ܫܡܻܝܥ ܠܱܢ ܕ݁ܐ_ܢܫܻܝܢ ܡܢܱܢ ܢܦ݂ܱܩܘ ܘܕ݂ܱܠܱܚܟ݂ܘܢ ܒ݁ܡܠܐ ܘܱܐܗܦ݁ܟ݂ܘ ܢܱܦ݂ܫܬ݂ܟ݂ܘܢ ܟܱ݁ܕ݂ ܐܡܪܻܝܢ ܕ݁ܬ݂ܗܘܘܢ ܓ݁ܙܪܻܝܢ ܘܢܛܪܻܝܢ ܢܡܘܣܐ ܐܱܝܠܝܢ ܕܱ݁ܚܢܱܢ ܠܐ ܦܱ݁ܩܕ݂ܢ ܐܢܘܢ
Acts 15:25 ܡܛܠ ܗܢܐ ܐܬ݂ܚܱܫܱܒ݂ܢ ܟ݁ܠܱܢ ܟܱ݁ܕ݂ ܟ݁ܢܻܝܫܻܝܢܱܢ ܘܱܓ݂ܒ݂ܱܝܢ ܓܱ݁ܒ݂ܪܐ ܘܫܱܕܱ݁ܪܢ ܠܘܬ݂ܟ݂ܘܢ ܥܱܡ ܦܱ݁ܘܠܘܣ ܘܒ݂ܱܪܢܱܒ݂ܱܐ ܚܱܒܻ݁ܝܒ݂ܱܝܢ
Acts 15:26 ܐ_ܢܫܐ ܕܱ݁ܐܫܠܡܘ ܢܱܦ݂ܫܬ݂ܗܘܢ ܚܠܦ݂ ܫܡܗ ܕ݁ܡܪܱܢ ܝܫܘܥ ܡܫܻܝܚܐ
Acts 15:27 ܘܫܱܕܱ݁ܪܢ ܥܱܡܗܘܢ ܠܻܝܗܘܕ݂ܐ ܘܱܠܫܻܝܠܐ ܕ݁ܗܢܘܢ ܒ݁ܡܠܬ݂ܐ ܢܻܐܡܪܘܢ ܠܟ݂ܘܢ ܗܢܝܢ ܗܠܝܢ
Acts 15:28 ܗܘܐ ܓ݁ܝܪ ܨܒ݂ܝܢܐ ܠܪܘܚܐ ܕ݁ܩܘܕ݂ܫܐ ܘܐܦ݂ ܠܱܢ ܕ݁ܠܐ ܢܬ݁ܬ݁ܣܻܝܡ ܥܠܱܝܟ݁ܘܢ ܝܘܩܪܐ ܝܱܬܻ݁ܝܪܐ ܠܒ݂ܱܪ ܡܢ ܗܠܝܢ ܕ݁ܐܠܨܢ
Acts 15:29 ܕ݁ܬ݂ܬ݂ܪܱܚܩܘܢ ܡܢ ܕܱ݁ܕ݂ܒ݂ܻܝܚܐ ܘܡܢ ܕ݁ܡܐ ܘܡܢ ܚܢܻܝܩܐ ܘܡܢ ܙܢܝܘܬ݂ܐ ܕ݁ܟ݂ܱܕ݂ ܬ݁ܛܪܘܢ ܢܱܦ݂ܫܟ݂ܘܢ ܡܢ ܗܠܝܢ ܫܱܦܻ݁ܝܪ ܬ݁ܗܘܘܢ ܗܘܱܘ ܫܱܪܻܝܪܻܝܢ ܒ݁ܡܪܱܢ
Acts 15:30 ܗܢܘܢ ܕ݁ܝܢ ܕ݁ܐܫܬ݁ܠܱܚܘ ܐܬ݂ܱܘ ܠܱܐܢܛܻܝܟ݂ܻܝܱܐ ܘܱܟ݂ܢܱܫܘ ܟ݁ܠܗ ܥܱܡܐ ܘܝܱܗ_ܒ݂ܘ ܐܓܱ݁ܪܬ݁ܐ
Acts 15:31 ܘܟ݂ܱܕ݂ ܩܪܱܘ ܚܕ݂ܻܝܘ ܘܐܬ݂ܒܱ݁ܝܱܐܘ
Acts 15:32 ܘܱܒ݂ܡܠܬ݂ܐ ܥܱܬܻ݁ܝܪܬ݁ܐ ܚܱܝܠܘ ܠܱܐܚܐ ܘܩܱܝܡܘ ܐܢܘܢ ܕ݁ܒ݂ܝܬ݂ ܝܻܗܘܕ݂ܐ ܘܫܻܝܠܐ ܡܛܠ ܕ݁ܐܦ݂ ܗܢܘܢ ܢܒ݂ܻܝܐ ܗ_ܘܱܘ
Acts 15:33 ܘܟ݂ܱܕ݂ ܗܘܱܘ ܬܱ݁ܡܢ ܙܱܒ݂ܢܐ ܫܪܱܘ ܐܢܘܢ ܐܱܚܐ ܒܱ݁ܫܠܡܐ ܠܘܬ݂ ܫܠܻܝܚܐ
Acts 15:34 ܒ݁ܪܱܡ ܗܘܐ ܨܒ݂ܝܢܗ ܕ݁ܫܻܝܠܐ ܕܱ݁ܢܩܱܘܐ ܬܱ݁ܡܢ
Acts 15:35 ܦܱ݁ܘܠܘܣ ܕ݁ܝܢ ܘܒ݂ܱܪܢܱܒ݂ܱܐ ܩܱܘܻܝܘ ܗ_ܘܱܘ ܒܱ݁ܐܢܛܻܝܘܟ݂ܻܝ ܘܡܱܠܦ݂ܻܝܢ ܗ_ܘܱܘ ܘܱܡܣܱܒ݁ܪܻܝܢ ܥܱܡ ܐ_ܚܪܢܐ ܣܱܓܻ݁ܝܐܐ ܡܠܬ݂ܗ ܕܱ݁ܐܠܗܐ
Acts 15:36 ܘܒ݂ܬ݂ܱܪ ܝܱܘܡܬ݂ܐ ܐܡܱܪ ܦܱ݁ܘܠܘܣ ܠܒ݂ܱܪܢܱܒ݂ܱܐ ܢܬ݂ܦ݁ܢܐ ܘܢܣܥܘܪ ܠܱܐܚܐ ܕܱ݁ܒ݂ܟ݂ܠ ܡܕ݂ܻܝܢܐ ܕܱ݁ܐܟ݂ܪܙܢ ܒ݁ܗ ܡܠܬ݂ܐ ܕܱ݁ܐܠܗܐ ܘܢܚܙܐ ܡܢܐ ܥܒ݂ܻܝܕ݂ܻܝܢ
Acts 15:37 ܒܱ݁ܪܢܱܒ݂ܱܐ ܕ݁ܝܢ ܨܒ݂ܐ ܗ_ܘܐ ܕ݁ܢܕ݂ܒܱ݁ܪ ܠܝܘܚܱܢܢ ܗܱܘ ܕ݁ܐܬ݂ܟܱ݁ܢܻܝ ܡܱܪܩܘܣ
Acts 15:38 ܦܱ݁ܘܠܘܣ ܕ݁ܝܢ ܠܐ ܨܒ݂ܐ ܗ_ܘܐ ܕ݁ܢܕ݂ܒ݁ܪܗ ܥܱܡܗܘܢ ܡܛܠ ܕܱ݁ܫܒ݂ܱܩ ܗ_ܘܐ ܐܢܘܢ ܟܱ݁ܕ݂ ܗܢܘܢ ܒ݁ܦܱ݁ܡܦ݂ܘܠܻܝܱܐ ܘܠܐ ܐܙܱܠ ܥܱܡܗܘܢ
Acts 15:39 ܡܛܠ ܗܢܐ ܚܪܝܢܐ ܦ݁ܪܱܫܘ ܚܱܕ݂ ܡܢ ܚܱܕ݂ ܘܒ݂ܱܪܢܱܒ݂ܱܐ ܕ݁ܒ݂ܱܪ ܠܡܱܪܩܘܣ ܘܱܪܕ݂ܱܘ ܒ݁ܝܱܡܐ ܘܐܙܱܠܘ ܠܗܘܢ ܠܩܘܦ݁ܪܘܣ
Acts 15:40 ܦܱ݁ܘܠܘܣ ܕ݁ܝܢ ܓ݁ܒ݂ܐ ܠܗ ܠܫܻܝܠܐ ܘܱܢܦ݂ܱܩ ܟܱ݁ܕ݂ ܡܱܓ݂ܥܠ ܡܢ ܐܱܚܐ ܠܛܱܝܒ݁ܘܬ݂ܐ ܕܱ݁ܐܠܗܐ
Acts 15:41 ܘܪܕ݂ܐ ܗ_ܘܐ ܒ݁ܣܘܪܻܝܱܐ ܘܱܒ݂ܩܻܝܠܻܝܩܻܝܱܐ ܘܱܡܩܱܝܡ ܥܻܕ݂ܬ݂ܐ
Acts 16:1 ܘܡܱܛܻܝ ܗ_ܘܐ ܠܕ݂ܪܒܻ݁ܐ ܡܕ݂ܻܝܢ_ܬ݁ܐ ܘܱܠܠܘܣܛܪܱܐ ܐܻܝܬ݂ ܗ_ܘܐ ܕ݁ܝܢ ܬܱ݁ܡܢ ܬܱ݁ܠܡܻܝܕ݂ܐ ܚܱܕ݂ ܕܱ݁ܫܡܗ ܛܻܝܡܬ݂ܐܘܣ ܒ݁ܪܗ ܕܻ݁ܝܗܘܕ݂ܝܬ݁ܐ ܚܕ݂ܐ ܡܗܱܝܡܱܢܬ݁ܐ ܘܱܐܒ݂ܘܗ_ܝ ܐܱܪܡܝܐ ܗ_ܘܐ
Acts 16:2 ܘܟ݂ܠܗܘܢ ܬܱ݁ܠܡܻܝܕ݂ܐ ܕ݁ܡܢ ܠܘܣܛܪܱܐ ܘܡܢ ܐܻܝܩܢܻܘܢ ܡܱܣܗܕ݂ܻܝܢ ܗ_ܘܱܘ ܥܠܱܘܗ_ܝ
Acts 16:3 ܠܗܢܐ ܨܒ݂ܐ ܗ_ܘܐ ܦܱ݁ܘܠܘܣ ܕ݁ܢܕ݂ܒ݁ܪܻܝܘܗ_ܝ ܥܱܡܗ ܘܱܢܣܱܒ݂ ܓܱ݁ܙܪܗ ܡܛܠ ܝܻܗܘܕ݂ܝܐ ܕܻ݁ܐܝܬ݂ ܗ_ܘܱܘ ܒܱ݁ܐܬ݂ܪܐ ܝܕ݂ܥܻܝܢ ܗ_ܘܱܘ ܓ݁ܝܪ ܟ݁ܠܗܘܢ ܠܱܐܒ݂ܘܗ_ܝ ܕܱ݁ܐܪܡܝܐ ܗ_ܘܐ
Acts 16:4 ܘܟ݂ܱܕ݂ ܐܙܻܠ_ܝܢ ܗ_ܘܱܘ ܒܱ݁ܡܕ݂ܻܝܢܬ݂ܐ ܡܱܟ݂ܪܙܻܝܢ ܗ_ܘܱܘ ܘܡܱܠܦ݂ܻܝܢ ܠܗܘܢ ܕ݁ܢܗܘܘܢ ܢܛܪܻܝܢ ܦ݁ܘܩܕ݁ܢܐ ܐܱܝܠܝܢ ܕܱ݁ܟ݂ܬ݂ܱܒ݂ܘ ܫܠܻܝܚܐ ܘܩܱܫܻܝܫܐ ܕ݁ܒ݂ܐܘܪܻܫܠܡ
Acts 16:5 ܒ݁ܪܱܡ ܥܻܕ݂ܬ݂ܐ ܡܬ݂ܩܱܝܡܢ ܗ_ܘܱܝ ܒ݁ܗܱܝܡܢܘܬ݂ܐ ܘܣܓ݂ܝܢ ܗ_ܘܱܝ ܒ݁ܡܢܝܢܐ ܟ݁ܠܝܘܡ
Acts 16:6 ܗܱܠܟ݂ܘ ܕ݁ܝܢ ܒܱ݁ܦ݂ܪܘܓ݂ܻܝܱܐ ܘܱܒ݂ܓ݂ܱܠܱܛܻܝܱܐ ܐܱܬ݂ܪܱܘܬ݂ܐ ܘܱܟ݂ܠܬ݂ ܐܢܘܢ ܪܘܚܐ ܕ݁ܩܘܕ݂ܫܐ ܕ݁ܠܐ ܢܡܱܠܠܘܢ ܡܠܬ݂ܐ ܕܱ݁ܐܠܗܐ ܒܱ݁ܐܣܻܝܱܐ
Acts 16:7 ܘܟ݂ܱܕ݂ ܐܬ݂ܱܘ ܠܡܘܣܻܝܱܐ ܐܱܬ݂ܪܐ ܨܒ݂ܝܢ ܗ_ܘܱܘ ܕ݁ܢܻܐܙܠ_ܘܢ ܡܢ ܬܱ݁ܡܢ ܠܒ݂ܻܝܬ݂ܘܢܻܝܱܐ ܘܠܐ ܐܱܦ݁ܣܱܬ݂ ܠܗܘܢ ܪܘܚܗ ܕ݁ܝܫܘܥ
Acts 16:8 ܘܟ݂ܱܕ݂ ܢܦ݂ܱܩܘ ܡܢ ܡܘܣܻܝܱܐ ܢܚܬ݂ܘ ܠܗܘܢ ܠܱܛܪܘܱܐܣ ܐܱܬ݂ܪܐ
Acts 16:9 ܘܱܒ݂ܚܙܘܐ ܕ݁ܠܻܠܝܐ ܐܬ݂ܚܙܻܝ ܠܦܱ݁ܘܠܘܣ ܐܱܝܟ݂ ܓܱ݁ܒ݂ܪܐ ܚܱܕ݂ ܡܱܩܕ݂ܘܢܻܝܱܐ ܕ݁ܩܐܡ ܘܒ݂ܥܐ ܡܢܗ ܟܱ݁ܕ݂ ܐܡܱܪ ܕ݁ܬ݂ܐ ܠܡܱܩܕ݂ܘܢܻܝܱܐ ܘܥܱܕܱ݁ܪܱܝܢܝ
Acts 16:10 ܟܱ݁ܕ݂ ܕ݁ܝܢ ܚܙܐ ܦܱ݁ܘܠܘܣ ܗܢܐ ܚܙܘܐ ܡܚܕ݂ܐ ܨܒ݂ܱܝܢ ܠܡܦܱ݁ܩ ܠܡܱܩܕ݂ܘܢܻܝܱܐ ܡܛܠ ܕ݁ܐܣܬܱ݁ܟܱ݁ܠܢ ܕ݁ܡܪܱܢ ܩܪܢ ܕܱ݁ܢܣܱܒܱ݁ܪ ܐܢܘܢ
Acts 16:11 ܘܱܪܕ݂ܱܝܢ ܡܢ ܛܪܘܱܐܣ ܘܱܬ݂ܪܱܨܢ ܠܣܱܡܬ݂ܪܱܩܻܐ ܘܡܢ ܬܱ݁ܡܢ ܠܝܱܘܡܐ ܐ_ܚܪܻܢܐ ܐܬ݂ܱܝܢ ܠܢܐܱܦ݁ܘܠܻܝܣ ܡܕ݂ܻܝܢ_ܬ݁ܐ
Acts 16:12 ܘܡܢ ܬܱ݁ܡܢ ܠܦ݂ܻܝܠܻܝܦ݁ܘܣ ܕ݁ܗܻܝ ܗ_ܻܝ ܪܻܫܐ ܕ݁ܡܱܩܕ݂ܘܢܻܝܱܐ ܘܻܐܝܬ݂ܝܗ ܩܘܠܘܢܻܝܱܐ ܗܘܱܝܢ ܕ݁ܝܢ ܒ݁ܗ ܒ݁ܗܕ݂ܐ ܡܕ݂ܻܝܢ_ܬ݁ܐ ܝܱܘܡܬ݂ܐ ܝܻܕ݂ܻܝܥܐ
Acts 16:13 ܘܱܢܦ݂ܱܩܢ ܒ݁ܝܱܘܡܐ ܕ݁ܫܱܒ݁ܬ݂ܐ ܠܒ݂ܱܪ ܡܢ ܬܱ݁ܪܥܐ ܕܱ݁ܡܕ݂ܻܝܢ_ܬ݁ܐ ܥܱܠ ܝܱܕ݂ ܢܱܗܪܐ ܡܛܠ ܕ݁ܬ݂ܱܡܢ ܡܬ݂ܚܙܐ ܗ_ܘܐ ܒ݁ܝܬ݂ ܨܠܘܬ݂ܐ ܘܟ݂ܱܕ݂ ܝܻܬ݂ܒ݂ܢ ܡܡܱܠܠܻܝܢ ܗ_ܘܱܝܢ ܥܱܡ ܢܫܐ ܕܱ݁ܟ݂ܢܻܝܫܢ ܗ_ܘܱܝ ܬܱ݁ܡܢ
Acts 16:14 ܘܱܐܢ_ܬ݁ܬ݂ܐ ܚܕ݂ܐ ܡܙܱܒ݁ܢܱܬ݂ ܐܱܪܓ݁ܘܢܐ ܕ݁ܕ݂ܚܠܐ ܗ_ܘܬ݂ ܡܢ ܐܱܠܗܐ ܫܡܗ ܗܘܐ ܠܘܕ݂ܻܝܱܐ ܡܢ ܬ݁ܐܘܱܛܻܝܪܱܐ ܡܕ݂ܻܝܢ_ܬ݁ܐ ܕ݁ܗܕ݂ܐ ܦ݁ܬ݂ܱܚ ܠܒ݁ܗ ܡܪܱܢ ܘܫܡܥܐ ܗ_ܘܬ݂ ܡܕ݁ܡ ܕ݁ܐܡܱܪ ܦܱ݁ܘܠܘܣ
Acts 16:15 ܘܥܡܕܱ݁ܬ݂ ܗ_ܘܬ݂ ܗܻܝ ܘܱܒ݂ܢܱܝ ܒܱ݁ܝܬ݁ܗ ܘܒ݂ܥܝܐ ܗ_ܘܬ݂ ܡܢܱܢ ܘܐܡܪܐ ܕ݁ܐܢ ܗܘ ܕ݁ܫܱܪܻܝܪܐܝܻܬ݂ ܬ݁ܟ݂ܻܝܠܻܝܢ ܐܢ_ܬ݁ܘܢ ܕ݁ܗܱܝܡܢܬ݂ ܒ݁ܡܪܱܢ ܬܱ݁ܘ ܫܪܱܘ ܠܟ݂ܘܢ ܒ݁ܒ݂ܱܝܬ݁ܝ ܘܣܱܓܻ݁ܝ ܐܠܱܨܬ݂ܱܢ
Acts 16:16 ܘܱܗܘܐ ܕ݁ܟ݂ܱܕ݂ ܐܙܻܠ_ܝܢܱܢ ܠܒ݂ܝܬ݂ ܨܠܘܬ݂ܐ ܦ݁ܓ݂ܥܱܬ݂ ܒܱ݁ܢ ܥܠܱܝܡܬ݂ܐ ܚܕ݂ܐ ܕܻ݁ܐܝܬ݂ ܗ_ܘܐ ܠܗ ܪܘܚܐ ܕ݁ܩܨܡܐ ܘܥܒ݂ܕ݁ܐ ܗ_ܘܬ݂ ܠܡܪܝܗ ܬ݁ܐܓ݂ܘܪܬ݁ܐ ܣܱܓܻ݁ܝܐܬ݂ܐ ܒ݁ܩܨܡܐ ܕ݁ܩܨܡܐ ܗ_ܘܬ݂
Acts 16:17 ܘܐܬ݂ܝܐ ܗ_ܘܬ݂ ܒ݁ܬ݂ܱܪ ܦܱ݁ܘܠܘܣ ܘܒ݂ܬ݂ܪܢ ܘܩܥܝܐ ܗ_ܘܬ݂ ܘܐܡܪܐ ܗܠܝܢ ܐ_ܢܫܐ ܥܱܒ݂ܕܱ݁ܘܗ_ܝ ܐܢܘܢ ܕܱ݁ܐܠܗܐ ܡܪܱܝܡܐ ܘܱܡܣܱܒ݁ܪܻܝܢ ܠܟ݂ܘܢ ܐܘܪܚܐ ܕ݁ܚܱܝܐ
Acts 16:18 ܘܗܟ݂ܱܢܐ ܥܒ݂ܕ݁ܐ ܗ_ܘܬ݂ ܝܱܘܡܬ݂ܐ ܣܱܓܻ݁ܝܐܐ ܘܐܬ݁ܬ݁ܦ݂ܻܝܪ ܦܱ݁ܘܠܘܣ ܘܐܡܱܪ ܠܗ ܠܪܘܚܐ ܗܝ ܦ݁ܩܕ݂ ܐ_ܢܐ ܠܟ݂ܝ ܒܱ݁ܫܡܗ ܕ݁ܝܫܘܥ ܡܫܻܝܚܐ ܕ݁ܬ݂ܦ݁ܩܻܝܢ ܡܢܗ ܘܒ݂ܗ ܒ݁ܫܥܬ݂ܐ ܢܦ݂ܩܱܬ݂
Acts 16:19 ܘܟ݂ܱܕ݂ ܚܙܱܘ ܡܪܝܗ ܕܱ݁ܢܦ݂ܱܩ ܠܗ ܡܢܗ ܣܱܒ݂ܪܐ ܕ݁ܬ݂ܐܓ݂ܘܪܬ݁ܗܘܢ ܐܱܚܕ݁ܘܗ_ܝ ܠܦܱ݁ܘܠܘܣ ܘܱܠܫܻܝܠܐ ܘܱܢܓ݂ܱܕ݂ܘ ܐܱܝܬܻ݁ܝܘ ܐܢܘܢ ܠܫܘܩܐ
Acts 16:20 ܘܩܱܪܒ݂ܘ ܐܢܘܢ ܠܐܣܛܪܱܛܻܓ݂ܐ ܘܱܠܪܻܫܐ ܕܱ݁ܡܕ݂ܻܝܢ_ܬ݁ܐ ܘܐܡܪܻܝܢ ܗ_ܘܱܘ ܕ݁ܗܠܝܢ ܐ_ܢܫܐ ܡܕ݂ܱܠܚܻܝܢ ܠܗ ܠܱܡܕ݂ܻܝܢ_ܬܱ݁ܢ ܡܛܠ ܕܻ݁ܝܗܘܕ݂ܝܐ ܐܢܘܢ
Acts 16:21 ܘܡܱܟ݂ܪܙܻܝܢ ܠܱܢ ܥܝܕ݂ܐ ܐܱܝܠܝܢ ܕ݁ܠܐ ܡܱܦܱ݁ܣ ܠܱܢ ܠܱܡܩܱܒ݁ܠܘ ܘܱܠܡܥܒܱ݁ܕ݂ ܡܛܠ ܕ݁ܪܗ_ܘܡܝܐ ܚ_ܢܱܢ
Acts 16:22 ܘܟ݂ܢܫܐ ܣܱܓܻ݁ܝܐܐ ܐܬ݂ܟܱ݁ܢܱܫܘ ܥܠܱܝܗܘܢ ܗܝܕ݁ܝܢ ܐܣܛܪܱܛܻܓ݂ܐ ܣܱܕ݁ܩܘ ܢܱܚܬܱ݁ܝܗܘܢ ܘܱܦ݂ܩܱܕ݂ܘ ܕܱ݁ܢܢܱܓ݁ܕ݂ܘܢ ܐܢܘܢ
Acts 16:23 ܘܟ݂ܱܕ݂ ܢܱܓ݁ܕ݂ܘ ܐܢܘܢ ܣܱܓܻ݁ܝ ܐܱܪܡܻܝܘ ܐܢܘܢ ܒ݁ܝܬ݂ ܐܱܣܻܝܪܐ ܘܦ݂ܱܩܕ݂ܘ ܠܢܛܱܪ ܒ݁ܝܬ݂ ܐܱܣܻܝܪܐ ܕ݁ܢܛܱܪ ܐܢܘܢ ܙܗܻܝܪܐܝܻܬ݂
Acts 16:24 ܗܘ ܕ݁ܝܢ ܟܱ݁ܕ݂ ܩܱܒ݁ܠ ܗܢܐ ܦ݁ܘܩܕ݁ܢܐ ܐܱܥܠ ܚܒ݂ܱܫ ܐܢܘܢ ܒ݁ܒ݂ܱܝܬ݁ܐ ܓܱ݁ܘܝܐ ܕ݁ܒ݂ܝܬ݂ ܐܱܣܻܝܪܐ ܘܐܣܱܪ ܪܓ݂ܠܱܝܗܘܢ ܒ݁ܣܱܕ݁ܐ
Acts 16:25 ܘܱܒ݂ܦ݂ܠܓ݂ܗ ܕ݁ܠܻܠܝܐ ܦܱ݁ܘܠܘܣ ܘܫܻܝܠܐ ܡܨܱܠܝܢ ܗ_ܘܱܘ ܘܱܡܫܱܒ݁ܚܻܝܢ ܗ_ܘܱܘ ܠܱܐܠܗܐ ܘܫܡܥܻܝܢ ܗ_ܘܱܘ ܠܗܘܢ ܐܱܣܻܝܪܐ
Acts 16:26 ܘܡܢ ܫܠܝܐ ܙܱܘܥܐ ܪܱܒ݁ܐ ܗܘܐ ܘܐܬ݁ܬ݁ܙܻܝܥ ܫܬ݂ܐܣܐ ܕ݁ܒ݂ܝܬ݂ ܐܱܣܻܝܪܐ ܘܐܬ݂ܦ݁ܬ݂ܱܚܘ ܡܚܕ݂ܐ ܬܱ݁ܪܥܐ ܟ݁ܠܗܘܢ ܘܱܐܣܘܪܱܝܗܘܢ ܕ݁ܟ݂ܠܗܘܢ ܐܫܬ݁ܪܻܝܘ
Acts 16:27 ܘܟ݂ܱܕ݂ ܐܬ݁ܬ݁ܥܻܝܪ ܢܛܱܪ ܒ݁ܝܬ݂ ܐܱܣܻܝܪܐ ܘܱܚܙܐ ܕܱ݁ܦ݂ܬ݂ܻܝܚܻܝܢ ܬܱ݁ܪܥܐ ܕ݁ܒ݂ܝܬ݂ ܐܱܣܻܝܪܐ ܢܣܱܒ݂ ܣܱܦ݂ܣܻܪܐ ܘܱܒ݂ܥܐ ܕ݁ܢܩܛܘܠ ܢܱܦ݂ܫܗ ܡܛܠ ܕ݁ܣܒ݂ܱܪ ܗ_ܘܐ ܕܱ݁ܥܪܱܩܘ ܠܗܘܢ ܐܱܣܻܝܪܐ
Acts 16:28 ܘܱܩܪܝܗ_ܝ ܦܱ݁ܘܠܘܣ ܒ݁ܩܠܐ ܪܡܐ ܘܐܡܱܪ ܠܗ ܠܐ ܬ݁ܥܒ݁ܕ݂ ܠܢܱܦ݂ܫܟ݂ ܡܕ݁ܡ ܕ݁ܒ݂ܻܝܫ ܡܛܠ ܕ݁ܟ݂ܠܱܢ ܗܪܟ݁ܐ ܚܢܱܢ
Acts 16:29 ܘܱܐܢܗܱܪ ܠܗ ܫܪܓ݂ܐ ܘܱܫܘܱܪ ܘܥܱܠ ܟܱ݁ܕ݂ ܪܐܬ݂ ܘܱܢܦ݂ܱܠ ܥܱܠ ܪܓ݂ܠܱܝܗܘܢ ܕ݁ܦܱ݁ܘܠܘܣ ܘܱܕ݂ܫܻܝܠܐ
Acts 16:30 ܘܱܐܦ݁ܩ ܐܢܘܢ ܠܒ݂ܱܪ ܘܐܡܱܪ ܗ_ܘܐ ܠܗܘܢ ܡܪܱܝ ܡܢܐ ܘܠܐ ܠܻܝ ܠܡܥܒܱ݁ܕ݂ ܐܱܝܟ݂ ܕܻ݁ܐܚܐ
Acts 16:31 ܘܗܢܘܢ ܐܡܪܻܝܢ ܗ_ܘܱܘ ܠܗ ܗܱܝܡܢ ܒ݁ܡܪܱܢ ܝܫܘܥ ܡܫܻܝܚܐ ܘܬ݂ܻܚܐ ܐܱܢ_ܬ݁ ܘܒ݂ܱܝܬ݁ܟ݂
Acts 16:32 ܘܡܱܠܠܘ ܥܱܡܗ ܡܠܬ݂ܐ ܕ݁ܡܪܝܐ ܘܥܱܡ ܟ݁ܠܗܘܢ ܒ݁ܢܱܝ ܒܱ݁ܝܬ݁ܗ
Acts 16:33 ܘܒ݂ܗ ܒ݁ܫܥܬ݂ܐ ܒ݁ܗ ܒ݁ܠܻܠܝܐ ܕ݁ܒ݂ܱܪ ܐܱܣܚܻܝ ܐܢܘܢ ܡܢ ܢܓ݂ܕ݁ܗܘܢ ܘܒ݂ܱܪ ܫܥܬ݂ܗ ܥܡܱܕ݂ ܗܘ ܘܱܒ݂ܢܱܝ ܒܱ݁ܝܬ݁ܗ ܟ݁ܠܗܘܢ
Acts 16:34 ܘܱܕ݂ܒ݂ܱܪ ܐܱܣܩ ܐܢܘܢ ܠܒ݂ܱܝܬ݁ܗ ܘܣܡ ܠܗܘܢ ܦ݁ܬ݂ܘܪܐ ܘܪܘܙ ܗ_ܘܐ ܗܘ ܘܱܒ݂ܢܱܝ ܒܱ݁ܝܬ݁ܗ ܒ݁ܗܱܝܡܢܘܬ݂ܐ ܕܱ݁ܐܠܗܐ
Acts 16:35 ܘܟ݂ܱܕ݂ ܗܘܐ ܨܱܦ݂ܪܐ ܫܱܕܱ݁ܪܘ ܐܣܛܪܱܛܻܓ݂ܐ ܠܫܩܠܱܝ ܫܱܒ݂ܛܐ ܕ݁ܢܻܐܡܪܘܢ ܠܪܱܒ݁ ܐܱܣܻܝܪܐ ܫܪܻܝ ܠܗܠܝܢ ܐ_ܢܫܐ
Acts 16:36 ܘܟ݂ܱܕ݂ ܫܡܱܥ ܪܱܒ݁ ܒ݁ܝܬ݂ ܐܱܣܻܝܪܐ ܥܱܠ ܐܡܱܪ ܠܗ ܗܻܝ ܗܕ݂ܐ ܡܠܬ݂ܐ ܠܦܱ݁ܘܠܘܣ ܕ݁ܫܱܕܱ݁ܪܘ ܐܣܛܪܱܛܻܓ݂ܐ ܐܱܝܟ݂ ܕ݁ܬ݂ܫܬ݁ܪܘܢ ܘܗܫܐ ܦ݁ܘܩܘ ܙܠܘ ܒܱ݁ܫܠܡܐ
Acts 16:37 ܐܡܱܪ ܠܗ ܦܱ݁ܘܠܘܣ ܕ݁ܠܐ ܣܱܟ݂ܠܘ ܢܱܓ݁ܕ݂ܘܢ ܠܥܻܝܢ ܥܠܡܐ ܟ݁ܠܗ ܠܐ_ܢܫܐ ܪܗ_ܘܡܝܐ ܘܱܐܪܡܝܘܢ ܒ݁ܝܬ݂ ܐܱܣܻܝܪܐ ܘܗܫܐ ܡܱܛܫܝܐܝܻܬ݂ ܡܱܦ݁ܩܻܝܢ ܠܱܢ ܠܐ ܓ݁ܝܪ ܐܠܐ ܗܢܘܢ ܢܻܐܬ݂ܘܢ ܢܱܦ݁ܩܘܢܢ
Acts 16:38 ܘܐܙܱܠܘ ܫܩܠܱܝ ܫܱܒ݂ܛܐ ܘܐܡܱܪܘ ܠܐܣܛܪܱܛܻܓ݂ܐ ܡܠܐ ܗܠܝܢ ܕ݁ܐܬ݂ܐܡܱܪ ܠܗܘܢ ܘܟ݂ܱܕ݂ ܫܡܱܥܘ ܕ݁ܪܗ_ܘܡܝܐ ܐܢܘܢ ܕ݁ܚܠܘ
Acts 16:39 ܘܐܬ݂ܱܘ ܠܘܬ݂ܗܘܢ ܘܱܒ݂ܥܱܘ ܡܢܗܘܢ ܕ݁ܢܦ݁ܩܘܢ ܘܱܢܫܱܢܘܢ ܠܗܘܢ ܡܢ ܡܕ݂ܻܝܢ_ܬ݁ܐ
Acts 16:40 ܘܟ݂ܱܕ݂ ܢܦ݂ܱܩܘ ܡܢ ܒ݁ܝܬ݂ ܐܱܣܻܝܪܐ ܥܱܠܘ ܠܘܬ݂ ܠܘܕ݂ܻܝܱܐ ܘܱܚܙܱܘ ܬܱ݁ܡܢ ܠܱܐܚܐ ܘܒ݂ܱܝܱܐܘ ܐܢܘܢ ܘܱܢܦ݂ܱܩܘ
Acts 17:1 ܘܱܥܒ݂ܱܪܘ ܥܱܠ ܐܱܡܦ݂ܻܝܦ݁ܘܠܻܝܣ ܘܱܐܦ݁ܠܘܢܻܝܱܐ ܡܕ݂ܻܝܢܬ݂ܐ ܘܐܬ݂ܱܘ ܠܬ݂ܣܱܠܘܢܻܝܩܻܐ ܐܱܝܟ݁ܐ ܕܻ݁ܐܝܬ݂ ܗ_ܘܐ ܟ݁ܢܘܫܬ݁ܐ ܕܻ݁ܝܗܘܕ݂ܝܐ
Acts 17:2 ܘܥܱܠ ܦܱ݁ܘܠܘܣ ܐܱܝܟܱ݁ܢܐ ܕܱ݁ܡܥܕ݂ ܗ_ܘܐ ܠܘܬ݂ܗܘܢ ܘܫܱܒ݁ܐ ܬ݁ܠܬ݂ ܡܱܠܠ ܥܱܡܗܘܢ ܡܢ ܟ݁ܬ݂ܒ݂ܐ
Acts 17:3 ܟܱ݁ܕ݂ ܡܦ݂ܱܫܩ ܗ_ܘܐ ܘܱܡܚܱܘܐ ܕܱ݁ܥܬ݂ܻܝܕ݂ ܗ_ܘܐ ܡܫܻܝܚܐ ܕ݁ܢܚܱܫ ܘܕ݂ܱܢܩܘܡ ܡܢ ܒ݁ܝܬ݂ ܡܻܝܬ݂ܐ ܘܗܘܝܘ ܝܫܘܥ ܡܫܻܝܚܐ ܗܢܐ ܕܱ݁ܡܣܱܒܱ݁ܪ ܐ_ܢܐ ܠܟ݂ܘܢ
Acts 17:4 ܘܐ_ܢܫܻܝܢ ܡܢܗܘܢ ܗܱܝܡܢܘ ܘܱܢܩܦ݂ܘ ܠܦܱ݁ܘܠܘܣ ܘܱܠܫܻܝܠܐ ܘܣܱܓܻ݁ܝܐܐ ܡܢ ܝܱܘܢܝܐ ܐܱܝܠܝܢ ܕ݁ܕ݂ܚܠܻܝܢ ܗ_ܘܱܘ ܡܢ ܐܱܠܗܐ ܘܐܦ݂ ܢܫܐ ܝܻܕ݂ܻܝܥܬ݂ܐ ܠܐ ܙܥܘܪܝܢ
Acts 17:5 ܘܱܚܣܱܡܘ ܗ_ܘܱܘ ܝܻܗܘܕ݂ܝܐ ܘܱܐܩܦ݂ܘ ܠܗܘܢ ܐ_ܢܫܐ ܒܻ݁ܝܫܐ ܡܢ ܫܘܩܐ ܕܱ݁ܡܕ݂ܻܝܢ_ܬ݁ܐ ܘܱܥܒ݂ܱܕ݂ܘ ܐܟ݂ܠܘܣ ܣܱܓܻ݁ܝܐܐ ܘܕ݂ܱܠܱܚܘ ܗ_ܘܱܘ ܠܱܡܕ݂ܻܝܢ_ܬ݁ܐ ܘܐܬ݂ܱܘ ܘܩܡܘ ܠܗܘܢ ܥܱܠ ܒܱ݁ܝܬ݁ܗ ܕܻ݁ܐܝܱܣܘܢ ܘܒ݂ܥܝܢ ܗ_ܘܱܘ ܕ݁ܢܱܦ݁ܩܘܢ ܐܢܘܢ ܡܢ ܬܱ݁ܡܢ ܘܢܱܫܠܡܘܢ ܐܢܘܢ ܠܐܟ݂ܠܘܣ
Acts 17:6 ܘܟ݂ܱܕ݂ ܠܐ ܐܫܟܱ݁ܚܘ ܐܢܘܢ ܬܱ݁ܡܢ ܓܱ݁ܪܘܗ_ܝ ܗ_ܘܱܘ ܠܻܐܝܱܣܘܢ ܘܠܱܐܚܐ ܕܻ݁ܐܝܬ݂ ܗ_ܘܱܘ ܬܱ݁ܡܢ ܘܱܐܝܬܻ݁ܝܘ ܐܢܘܢ ܠܘܬ݂ ܪܻܫܐ ܕܱ݁ܡܕ݂ܻܝܢ_ܬ݁ܐ ܟܱ݁ܕ݂ ܩܥܝܢ ܗ_ܘܱܘ ܕ݁ܗܠܝܢ ܐܢܘܢ ܕܱ݁ܠܟ݂ܠܗ ܐܱܪܥܐ ܕܱ݁ܠܱܚܘ ܘܗܐ ܬ݁ܘܒ݂ ܠܗܪܟ݁ܐ ܐܬ݂ܱܘ
Acts 17:7 ܘܱܡܩܱܒ݁ܠܢܗܘܢ ܗܢܱܘ ܐܻܝܱܣܘܢ ܘܟ݂ܠܗܘܢ ܗܠܝܢ ܠܘܩܒ݂ܱܠ ܦ݁ܘܩܕ݁ܢܱܘܗ_ܝ ܕ݁ܩܣܱܪ ܩܝܡܻܝܢ ܟܱ݁ܕ݂ ܐܡܪܻܝܢ ܕܻ݁ܐܝܬ݂ ܡܱܠܟ݁ܐ ܐ_ܚܪܻܢܐ ܝܫܘܥ
Acts 17:8 ܐܬ݁ܕܱ݁ܠܱܚܘ ܕ݁ܝܢ ܪܻܫܐ ܕܱ݁ܡܕ݂ܻܝܢ_ܬ݁ܐ ܘܟ݂ܠܗ ܥܱܡܐ ܟܱ݁ܕ݂ ܫܡܱܥܘ ܗܠܝܢ
Acts 17:9 ܘܱܢܣܱܒ݂ܘ ܥܱܪܒ݂ܐ ܡܢ ܐܻܝܱܣܘܢ ܘܐܦ݂ ܡܢ ܐܱܚܐ ܘܗܝܕ݁ܝܢ ܫܪܱܘ ܐܢܘܢ
Acts 17:10 ܐܱܚܐ ܕ݁ܝܢ ܒܱ݁ܪ ܫܥܬ݂ܗ ܒ݁ܗ ܒ݁ܠܻܠܝܐ ܫܪܱܘ ܠܦܱ݁ܘܠܘܣ ܘܱܠܫܻܝܠܐ ܠܒ݂ܪܘܱܐܐ ܡܕ݂ܻܝܢ_ܬ݁ܐ ܘܟ݂ܱܕ݂ ܐܬ݂ܱܘ ܠܬ݂ܱܡܢ ܥܐܠܻܝܢ ܗ_ܘܱܘ ܠܱܟ݂ܢܘܫܬ݁ܐ ܕܻ݁ܝܗܘܕ݂ܝܐ
Acts 17:11 ܚܻܐܪܝܻܝܢ ܗ_ܘܱܘ ܓ݁ܝܪ ܗܢܘܢ ܝܻܗܘܕ݂ܝܐ ܕ݁ܬ݂ܱܡܢ ܡܢ ܝܻܗܘܕ݂ܝܐ ܗܢܘܢ ܕܻ݁ܐܝܬ݂ ܗ_ܘܱܘ ܒ݁ܬ݂ܣܱܠܘܢܻܝܩܻܐ ܘܫܡܥܻܝܢ ܗ_ܘܱܘ ܡܢܗܘܢ ܡܠܬ݂ܐ ܟ݁ܠܝܘܡ ܚܕ݂ܝܐܝܻܬ݂ ܟܱ݁ܕ݂ ܡܦ݂ܱܪܫܻܝܢ ܗ_ܘܱܘ ܡܢ ܟ݁ܬ݂ܒ݂ܐ ܕ݁ܐܢ ܗܠܝܢ ܗܟ݂ܱܢܐ ܐܻܝܬ݂ܱܝܗܝܢ
Acts 17:12 ܘܣܱܓܻ݁ܝܐܐ ܡܢܗܘܢ ܗܱܝܡܢܘ ܘܗܟ݂ܱܢܐ ܐܦ݂ ܡܢ ܝܱܘܢܝܐ ܓܱ݁ܒ݂ܪܐ ܣܱܓܻ݁ܝܐܐ ܘܢܫܐ ܝܻܕ݂ܻܝܥܬ݂ܐ
Acts 17:13 ܘܟ݂ܱܕ݂ ܝܕ݂ܱܥܘ ܗܢܘܢ ܝܻܗܘܕ݂ܝܐ ܕ݁ܡܢ ܬ݂ܣܱܠܘܢܻܝܩܻܐ ܕ݁ܡܠܬ݂ܗ ܕܱ݁ܐܠܗܐ ܐܬ݂ܟܱ݁ܪܙܱܬ݂ ܡܢ ܦܱ݁ܘܠܘܣ ܒ݁ܒ݂ܪܘܱܐܐ ܡܕ݂ܻܝܢ_ܬ݁ܐ ܐܬ݂ܱܘ ܐܦ݂ ܠܬ݂ܱܡܢ ܘܠܐ ܫܠܻܝܘ ܠܱܡܙܥܘ ܘܠܱܡܕ݂ܱܠܚܘ ܠܐ_ܢܫܘܬ݂ܐ
Acts 17:14 ܘܱܠܦܱ݁ܘܠܘܣ ܫܪܱܐܘܗ_ܝ ܐܱܚܐ ܕ݁ܢܚܘܬ݂ ܠܗ ܠܝܱܡܐ ܘܩܱܘܻܝ ܗ_ܘܐ ܒ݁ܗ ܒܱ݁ܡܕ݂ܻܝܢ_ܬ݁ܐ ܗܝ ܫܻܝܠܐ ܘܛܻܝܡܬ݂ܐܘܣ
Acts 17:15 ܘܗܢܘܢ ܕ݁ܐܬ݂ܠܱܘܻܝܘ ܠܗ ܠܦܱ݁ܘܠܘܣ ܐܬ݂ܱܘ ܥܱܡܗ ܥܕ݂ܱܡܐ ܠܱܐܬ݂ܻܢܘܣ ܡܕ݂ܻܝܢ_ܬ݁ܐ ܘܟ݂ܱܕ݂ ܢܦ݂ܩܻܝܢ ܡܢ ܨܐܕ݂ܱܘܗ_ܝ ܩܱܒ݁ܠܘ ܡܢܗ ܐܓܱ݁ܪܬ݁ܐ ܠܘܬ݂ ܫܻܝܠܐ ܘܛܻܝܡܬ݂ܐܘܣ ܕ݁ܒ݂ܱܥܓ݂ܱܠ ܢܻܐܙܠ_ܘܢ ܠܘܬ݂ܗ
Acts 17:16 ܗܘ ܕ݁ܝܢ ܦܱ݁ܘܠܘܣ ܟܱ݁ܕ݂ ܡܩܱܘܐ ܗ_ܘܐ ܒܱ݁ܐܬ݂ܻܢܘܣ ܡܬ݂ܡܱܪܡܱܪ ܗ_ܘܐ ܒ݁ܪܘܚܗ ܟܱ݁ܕ݂ ܚܙܐ ܗ_ܘܐ ܕܱ݁ܡܕ݂ܻܝܢ_ܬ݁ܐ ܟ݁ܠܗ ܡܱܠܝܐ ܦ݁ܬ݂ܱܟ݂ܪܐ
Acts 17:17 ܘܱܡܡܱܠܠ ܗ_ܘܐ ܒܱ݁ܟ݂ܢܘܫܬ݁ܐ ܥܱܡ ܝܻܗܘܕ݂ܝܐ ܘܥܱܡ ܐܱܝܠܝܢ ܕ݁ܕ݂ܚܠܻܝܢ ܡܢ ܐܱܠܗܐ ܘܱܒ݂ܫܘܩܐ ܥܱܡ ܐܱܝܠܝܢ ܕ݁ܡܣܬܱ݁ܩܒ݁ܠܻܝܢ ܗ_ܘܱܘ ܟ݁ܠܝܘܡ
Acts 17:18 ܘܐܦ݂ ܦܻ݁ܝܠܣܘܦ݂ܐ ܕ݁ܡܢ ܝܘܠܦ݁ܢܗ ܕ݁ܐܦܻ݁ܝܩܘܪܣ ܘܱܐ_ܚܪܢܐ ܕ݁ܡܬ݂ܩܪܝܢ ܣܛܘܐܝܻܩܘ ܕ݁ܪܫܻܝܢ ܗ_ܘܱܘ ܥܱܡܗ ܘܐ_ܢܫ ܐ_ܢܫ ܡܢܗܘܢ ܐܡܪܻܝܢ ܗ_ܘܱܘ ܡܢܐ ܨܒ݂ܐ ܗܢܐ ܡܠܱܩܛ ܡܠܐ ܘܱܐ_ܚܪܢܐ ܐܡܪܻܝܢ ܗ_ܘܱܘ ܕܱ݁ܐܠܗܐ ܢܘܟ݂ܪܝܐ ܡܱܟ݂ܪܙ ܡܛܠ ܕܱ݁ܠܝܫܘܥ ܘܠܱܩܝܡܬ݁ܗ ܡܱܟ݂ܪܙ ܗ_ܘܐ ܠܗܘܢ
Acts 17:19 ܘܱܐܚܕ݁ܘܗ_ܝ ܘܱܐܝܬ݁ܝܘܗ_ܝ ܠܒ݂ܝܬ݂ ܕܻ݁ܝܢܐ ܕ݁ܡܬ݂ܩܪܐ ܐܱܪܻܝܘܣ-ܦܱ݁ܓ݂ܘܣ ܟܱ݁ܕ݂ ܐܡܪܻܝܢ ܠܗ ܡܫܟ݁ܚܻܝܢܱܢ ܠܡܕܱ݁ܥ ܡܢܱܘ ܗܢܐ ܝܘܠܦ݁ܢܐ ܚܱܕ݂_ܬ݂ܐ ܕ݁ܡܱܟ݂ܪܙ ܐܱܢ_ܬ݁
Acts 17:20 ܡܠܐ ܓ݁ܝܪ ܢܘܟ݂ܪܝܬ݂ܐ ܙܪܱܥ ܐܱܢ_ܬ݁ ܒ݁ܡܱܫܡܱܥܬ݂ܱܢ ܘܨܒ݂ܝܢܱܢ ܠܡܕܱ݁ܥ ܡܢܐ ܐܢܝܢ ܗܠܝܢ
Acts 17:21 ܐܱܬ݂ܻܢܝܐ ܕ݁ܝܢ ܟ݁ܠܗܘܢ ܘܱܐܝܠܝܢ ܕ݁ܐܬ݂ܝܢ ܠܬ݂ܱܡܢ ܢܘܟ݂ܪܝܐ ܥܱܠ ܡܕ݁ܡ ܐ_ܚܪܻܝܢ ܠܐ ܒ݁ܛܻܝܠ ܠܗܘܢ ܐܠܐ ܠܡܻܐܡܱܪ ܘܱܠܡܫܡܱܥ ܡܕ݁ܡ ܚܕ݂ܬ݂
Acts 17:22 ܘܟ݂ܱܕ݂ ܩܡ ܦܱ݁ܘܠܘܣ ܒܱ݁ܐܪܻܝܘܣ-ܦܱ݁ܓ݂ܘܣ ܐܡܱܪ ܓܱ݁ܒ݂ܪܐ ܐܱܬ݂ܻܢܝܐ ܚܙܐ ܐ_ܢܐ ܠܟ݂ܘܢ ܕܱ݁ܒ݂ܟ݂ܠܗܝܢ ܝܱܬܻ݁ܝܪܻܝܢ ܐܢ_ܬ݁ܘܢ ܒ݁ܕ݂ܚܠܱܬ݂ ܫܻܐܕ݂ܐ
Acts 17:23 ܟܱ݁ܕ݂ ܓ݁ܝܪ ܡܬ݂ܟ݁ܪܟ݂ ܗ_ܘܻܝܬ݂ ܘܚܙܐ ܗ_ܘܻܝܬ݂ ܒ݁ܝܬ݂ ܕ݁ܚܠܬ݂ܟ݂ܘܢ ܐܫܟ݁ܚܬ݂ ܥܠܬ݂ܐ ܚܕ݂ܐ ܕܱ݁ܟ݂ܬ݂ܻܝܒ݂ ܗ_ܘܐ ܥܠܝܗ ܕܱ݁ܐܠܗܐ ܓ݁ܢܻܝܙܐ ܗܱܘ ܗܟ݂ܻܝܠ ܕ݁ܟ݂ܱܕ݂ ܠܐ ܝܕ݂ܥܻܝܢ ܐܢ_ܬ݁ܘܢ ܕ݁ܚܠܻܝܢ ܐܢ_ܬ݁ܘܢ ܠܗ ܠܗ ܠܗܢܐ ܐܢܐ ܡܣܱܒܱ݁ܪ ܐ_ܢܐ ܠܟ݂ܘܢ
Acts 17:24 ܐܱܠܗܐ ܓ݁ܝܪ ܕܱ݁ܥܒ݂ܱܕ݂ ܥܠܡܐ ܘܟ݂ܠ ܡܐ ܕܻ݁ܐܝܬ݂ ܒ݁ܗ ܘܗܘܝܘ ܡܪܐ ܕܱ݁ܫܡܱܝܐ ܘܕ݂ܱܐܪܥܐ ܒ݁ܗܱܝܟ݁ܠܐ ܕܱ݁ܥܒ݂ܕ݂ ܐܻܝܕ݂ܱܝܐ ܠܐ ܫܪܐ
Acts 17:25 ܘܠܐ ܡܫܬܱ݁ܡܱܫ ܡܢ ܐܻܝܕ݂ܱܝ ܒ݁ܢܱܝܢܫܐ ܘܥܱܠ ܡܕ݁ܡ ܠܐ ܣܢܻܝܩ ܡܛܠ ܕ݁ܗܘ ܝܱܗ_ܒ݂ ܠܟ݂ܠܢܫ ܚܱܝܐ ܘܢܱܦ݂ܫܐ
Acts 17:26 ܘܡܢ ܚܱܕ݂ ܕ݁ܡ ܥܒ݂ܱܕ݂ ܥܠܡܐ ܟ݁ܠܗ ܕܱ݁ܒ݂ܢܱܝܢܫܐ ܕ݁ܢܗܘܘܢ ܥܡܪܻܝܢ ܥܱܠ ܐܱܦܱ݁ܝ ܐܱܪܥܐ ܟ݁ܠܗ ܘܦ݂ܱܪܫ ܙܱܒ݂ܢܐ ܒ݁ܦ݂ܘܩܕ݁ܢܗ ܘܣܡ ܬ݁ܚܘܡܐ ܕ݁ܥܘܡܪܐ ܕܱ݁ܒ݂ܢܱܝܢܫܐ
Acts 17:27 ܕ݁ܢܗܘܘܢ ܒ݁ܥܝܢ ܠܱܐܠܗܐ ܘܱܡܥܱܩܒ݂ܻܝܢ ܘܡܢ ܒ݁ܪܝܬ݂ܗ ܡܫܟ݁ܚܻܝܢ ܠܗ ܡܛܠ ܕ݁ܐܦ݂ ܠܐ ܗ_ܘܐ ܪܱܚܻܝܩ ܡܢ ܟ݁ܠ ܡܢܱܢ
Acts 17:28 ܒ݁ܗ ܗ_ܘ ܓ݁ܝܪ ܚܱܝܻܝܢܱܢ ܘܡܬ݁ܬ݁ܙܻܝܥܻܝܢܱܢ ܘܻܐܝܬ݂ܱܝܢ ܐܱܝܟ݂ ܕ݁ܐܦ݂ ܐ_ܢܫܐ ܡܢ ܚܱܟܻ݁ܝܡܐ ܕܱ݁ܠܘܬ݂ܟ݂ܘܢ ܐܡܱܪܘ ܕ݁ܡܢܗ ܗ_ܘ ܛܘܗܡܱܢ
Acts 17:29 ܐ_ܢܫܐ ܗܟ݂ܻܝܠ ܕ݁ܛܘܗܡܱܢ ܡܢ ܐܱܠܗܐ ܗ_ܘ ܠܐ ܚܱܝܒ݂ܻܝܢܱܢ ܠܡܣܒܱ݁ܪ ܕܱ݁ܠܕ݂ܱܗܒ݂ܐ ܐܱܘ ܠܣܻܐܡܐ ܐܱܘ ܠܟ݂ܻܐܦ݂ܐ ܕܱ݁ܓ݂ܠܻܝܦ݂ܐ ܒ݁ܐܘܡܢܘܬ݂ܐ ܘܒ݂ܻܝܕ݂ܱܥܬ݂ܐ ܕ݁ܒ݂ܱܪܢܫܐ ܕ݁ܡܝܐ ܐܱܠܗܘܬ݂ܐ
Acts 17:30 ܙܱܒ݂ܢܐ ܓ݁ܝܪ ܕ݁ܛܥܝܘܬ݂ܐ ܐܱܥܒܱ݁ܪ ܐܱܠܗܐ ܘܱܒ݂ܙܱܒ݂ܢܐ ܗܢܐ ܡܦ݂ܱܩܕ݂ ܠܟ݂ܠܗܘܢ ܒ݁ܢܱܝܢܫܐ ܕ݁ܟ݂ܠ ܐ_ܢܫ ܒ݁ܟ݂ܠ ܕ݁ܘܟ݁ܐ ܢܬ݂ܘܒ݂
Acts 17:31 ܡܛܠ ܕܱ݁ܐܩܻܝܡ ܝܱܘܡܐ ܕ݁ܒ݂ܗ ܥܬ݂ܻܝܕ݂ ܕܱ݁ܢܕ݂ܘܢ ܐܱܪܥܐ ܟ݁ܠܗ ܒ݁ܟ݂ܻܐܢܘܬ݂ܐ ܒ݁ܝܱܕ݂ ܓܱ݁ܒ݂ܪܐ ܐܱܝܢܐ ܕܱ݁ܦ݂ܪܱܫ ܘܱܐܦ݂ܢܻܝ ܠܟ݂ܠ ܐ_ܢܫ ܠܗܱܝܡܢܘܬ݂ܗ ܒ݁ܕ݂ܱܐܩܻܝܡܗ ܡܢ ܒ݁ܝܬ݂ ܡܻܝܬ݂ܐ
Acts 17:32 ܘܟ݂ܱܕ݂ ܫܡܱܥܘ ܩܝܡܬ݁ܐ ܕ݁ܡܢ ܒ݁ܝܬ݂ ܡܻܝܬ݂ܐ ܡܢܗܘܢ ܡܡܱܝܩܻܝܢ ܗ_ܘܱܘ ܘܡܢܗܘܢ ܐܡܪܻܝܢ ܗ_ܘܱܘ ܒܱ݁ܙܒ݂ܱܢ ܐ_ܚܪܻܝܢ ܫܡܥܻܝܢܱܢ ܠܟ݂ ܥܱܠ ܗܕ݂ܐ
Acts 17:33 ܘܗܟ݂ܱܢܐ ܢܦ݂ܱܩ ܦܱ݁ܘܠܘܣ ܡܢ ܒܱ݁ܝܢܬ݂ܗܘܢ
Acts 17:34 ܘܐ_ܢܫܻܝܢ ܡܢܗܘܢ ܢܱܩܦ݁ܘܗ_ܝ ܘܗܱܝܡܢܘ ܚܱܕ݂ ܕ݁ܝܢ ܡܢܗܘܢ ܐܻܝܬ݂ܱܘܗ_ܝ ܗ_ܘܐ ܕܻ݁ܝܢܘܣܻܝܘܣ ܡܢ ܕܱ݁ܝܢܐ ܕܱ݁ܐܪܻܝܘܣ-ܦܱ݁ܓ݂ܘܣ ܘܱܐܢ_ܬ݁ܬ݂ܐ ܚܕ݂ܐ ܕܱ݁ܫܡܗ ܗܘܐ ܕܱ݁ܡܱܪܻܝܣ ܘܱܐ_ܚܪܢܐ ܥܱܡܗܘܢ
Acts 18:1 ܘܟ݂ܱܕ݂ ܢܦ݂ܱܩ ܦܱ݁ܘܠܘܣ ܡܢ ܐܱܬ݂ܻܢܘܣ ܐܬ݂ܐ ܠܗ ܠܩܘܪܻܢܬ݂ܘܣ
Acts 18:2 ܘܐܫܟܱ݁ܚ ܬܱ݁ܡܢ ܓܱ݁ܒ݂ܪܐ ܚܱܕ݂ ܝܻܗܘܕ݂ܝܐ ܕܱ݁ܫܡܗ ܗܘܐ ܐܱܩܠܘܣ ܕܻ݁ܐܝܬ݂ܱܘܗ_ܝ ܗ_ܘܐ ܡܢ ܦ݁ܢܛܘܣ ܐܱܬ݂ܪܐ ܕ݁ܒ݂ܗ ܒ݁ܗܱܘ ܙܱܒ݂ܢܐ ܐܬ݂ܐ ܗ_ܘܐ ܡܢ ܐܱܬ݂ܪܐ ܕܻ݁ܐܝܛܱܠܻܝܱܐ ܗ_ܘ ܘܱܦ݁ܪܻܝܣܩܻܠܱܐ ܐܱܢ_ܬ݁ܬ݂ܗ ܡܛܠ ܕܱ݁ܦ݂ܩܱܕ݂ ܗ_ܘܐ ܩܠܱܘܕ݂ܻܝܘܣ ܩܣܱܪ ܕ݁ܢܦ݁ܩܘܢ ܟ݁ܠܗܘܢ ܝܻܗܘܕ݂ܝܐ ܡܢ ܪܗ_ܘܡܻܐ ܘܐܬ݂ܩܱܪܱܒ݂ ܠܘܬ݂ܗܘܢ
Acts 18:3 ܘܡܛܠ ܕ݁ܒ݂ܱܪ ܐܘܡܢܘܬ݂ܗܘܢ ܗ_ܘܐ ܫܪܐ ܠܗ ܠܘܬ݂ܗܘܢ ܘܦ݂ܠܱܚ ܗ_ܘܐ ܥܱܡܗܘܢ ܒ݁ܐܘܡܢܘܬ݂ܗܘܢ ܕ݁ܝܢ ܠܘܠܪܐ ܗܘܱܘ
Acts 18:4 ܘܱܡܡܱܠܠ ܗ_ܘܐ ܒܱ݁ܟ݂ܢܘܫܬ݁ܐ ܒ݁ܟ݂ܠ ܫܱܒ݁ܐ ܘܱܡܦܻ݁ܝܣ ܗ_ܘܐ ܠܻܝܗܘܕ݂ܝܐ ܘܱܠܚܱܢܦ݁ܐ
Acts 18:5 ܘܟ݂ܱܕ݂ ܐܬ݂ܱܘ ܗ_ܘܱܘ ܡܢ ܡܱܩܕ݂ܘܢܻܝܱܐ ܫܻܝܠܐ ܘܛܻܝܡܬ݂ܐܘܣ ܐܱܠܻܝܨ ܗ_ܘܐ ܒ݁ܡܠܬ݂ܐ ܗ_ܘ ܦܱ݁ܘܠܘܣ ܡܛܠ ܕ݁ܩܝܡܻܝܢ ܗ_ܘܱܘ ܠܩܘܒ݂ܠܗ ܝܻܗܘܕ݂ܝܐ ܘܱܡܓ݂ܱܕ݁ܦ݂ܻܝܢ ܗ_ܘܱܘ ܟܱ݁ܕ݂ ܡܣܱܗܕ݂ ܗ_ܘܐ ܠܗܘܢ ܕ݁ܝܫܘܥ ܗܘܝܘ ܡܫܻܝܚܐ
Acts 18:6 ܘܱܢܦ݂ܱܨ ܡܐܢܱܘܗ_ܝ ܘܐܡܱܪ ܠܗܘܢ ܡܢ ܗܫܐ ܐܢܐ ܕ݁ܟ݂ܐ ܐ_ܢܐ ܐܙܠ ܐ_ܢܐ ܠܻܝ ܠܘܬ݂ ܥܱܡ_ܡܐ
Acts 18:7 ܘܱܢܦ݂ܱܩ ܡܢ ܬܱ݁ܡܢ ܘܥܱܠ ܠܒ݂ܱܝܬ݁ܗ ܕ݁ܓ݂ܱܒ݂ܪܐ ܕܱ݁ܫܡܗ ܛܻܛܘܣ ܐܱܝܢܐ ܕ݁ܕ݂ܚܠ ܗ_ܘܐ ܡܢ ܐܱܠܗܐ ܘܒ݂ܱܝܬ݁ܗ ܢܱܩܻܝܦ݂ ܗ_ܘܐ ܠܱܟ݂ܢܘܫܬ݁ܐ
Acts 18:8 ܘܱܟ݁ܪܻܝܣܦ݁ܘܣ ܪܱܒ݁ ܟ݁ܢܘܫܬ݁ܐ ܗܱܝܡܢ ܗ_ܘܐ ܒ݁ܡܪܱܢ ܗܘ ܘܱܒ݂ܢܱܝ ܒܱ݁ܝܬ݁ܗ ܟ݁ܠܗܘܢ ܘܣܱܓܻ݁ܝܐܐ ܩܘܪܻܢܬ݂ܝܐ ܫܡܥܻܝܢ ܗ_ܘܱܘ ܘܱܡܗܱܝܡܢܻܝܢ ܒܱ݁ܐܠܗܐ ܘܥܡܕܻ݁ܝܢ
Acts 18:9 ܘܐܡܱܪ ܡܪܝܐ ܒ݁ܚܙܘܐ ܠܦܱ݁ܘܠܘܣ ܠܐ ܬ݁ܕ݂ܚܱܠ ܐܠܐ ܡܱܠܠ ܘܠܐ ܬ݁ܫܬ݁ܘܩ
Acts 18:10 ܡܛܠ ܕ݁ܐܢܐ ܥܱܡܟ݂ ܐ_ܢܐ ܘܐ_ܢܫ ܠܐ ܡܫܟܱ݁ܚ ܠܡܱܗܪܘܬ݂ܟ݂ ܘܥܱܡܐ ܣܱܓܻ݁ܝܐܐ ܐܻܝܬ݂ ܠܻܝ ܒܱ݁ܡܕ݂ܻܝܢ_ܬ݁ܐ ܗܕ݂ܐ
Acts 18:11 ܝܻܬ݂ܒ݂ ܗ_ܘܐ ܕ݁ܝܢ ܫܱܢ_ܬ݁ܐ ܚܕ݂ܐ ܘܝܱܪܚܐ ܫܬ݁ܐ ܒ݁ܩܘܪܻܢܬ݂ܘܣ ܘܡܱܠܦ݂ ܗ_ܘܐ ܠܗܘܢ ܡܠܬ݂ܐ ܕܱ݁ܐܠܗܐ
Acts 18:12 ܘܟ݂ܱܕ݂ ܐܻܝܬ݂ܱܘܗ_ܝ ܗ_ܘܐ ܓܱ݁ܐܠܻܝܘܢ ܐܱܢܬ݂ܘܦܱ݁ܛܘܣ ܕܱ݁ܐܟ݂ܱܐܻܝܱܐ ܐܬ݂ܟܱ݁ܢܱܫܘ ܐܱܟ݂ܚܕ݂ܐ ܝܻܗܘܕ݂ܝܐ ܥܱܠ ܦܱ݁ܘܠܘܣ ܘܱܐܝܬ݁ܝܘܗ_ܝ ܩܕ݂ܡ ܒܻ݁ܝܡ
Acts 18:13 ܟܱ݁ܕ݂ ܐܡܪܻܝܢ ܕ݁ܗܢܐ ܠܒ݂ܱܪ ܡܢ ܢܡܘܣܐ ܡܦܻ݁ܝܣ ܠܱܒ݂ܢܱܝܢܫܐ ܕ݁ܢܗܘܘܢ ܕ݁ܚܠܻܝܢ ܠܱܐܠܗܐ
Acts 18:14 ܘܟ݂ܱܕ݂ ܒ݁ܥܐ ܗ_ܘܐ ܦܱ݁ܘܠܘܣ ܕ݁ܢܦ݂ܬܱ݁ܚ ܦ݁ܘܡܗ ܘܱܢܡܱܠܠ ܐܡܱܪ ܓܱ݁ܐܠܻܝܘܢ ܠܻܝܗܘܕ݂ܝܐ ܐܠܘ ܥܱܠ ܡܕ݁ܡ ܕ݁ܒ݂ܻܝܫ ܐܱܘ ܕܱ݁ܢܟ݂ܻܝܠ ܐܱܘ ܕܱ݁ܣܢܐ ܡܩܱܛܪܓ݂ܻܝܢ ܗ_ܘܱܝܬ݁ܘܢ ܐܘ ܝܻܗܘܕ݂ܝܐ ܒ݁ܘܠܻܝܬ݂ܐ ܡܩܱܒ݁ܠ ܗ_ܘܻܝܬ݂ ܠܟ݂ܘܢ
Acts 18:15 ܐܢ ܕ݁ܝܢ ܙܻܛܻܡܐ ܐܢܘܢ ܥܱܠ ܡܠܬ݂ܐ ܘܥܱܠ ܫܡܗܐ ܘܥܱܠ ܢܡܘܣܐ ܕܻ݁ܝܠܟ݂ܘܢ ܐܱܢ_ܬ݁ܘܢ ܝܕ݂ܥܻܝܢ ܐܢ_ܬ݁ܘܢ ܒܱ݁ܝܢܬ݂ܟ݂ܘܢ ܐܢܐ ܓ݁ܝܪ ܠܐ ܨܒ݂ܐ ܐ_ܢܐ ܕ݁ܐܗܘܐ ܕܱ݁ܝܢܐ ܕ݁ܗܠܝܢ ܨܒ݂ܘܬ݂ܐ
Acts 18:16 ܘܱܛܪܱܕ݂ ܐܢܘܢ ܡܢ ܒܻ݁ܝܡ ܕܻ݁ܝܠܗ
Acts 18:17 ܘܐܚܱܕ݂ܘ ܗ_ܘܱܘ ܟ݁ܠܗܘܢ ܚܱܢܦ݂ܐ ܠܣܘܣܬ݂ܢܻܝܣ ܩܱܫܻܝܫܐ ܕܱ݁ܟ݂ܢܘܫܬ݁ܐ ܘܡܚܝܢ ܗ_ܘܱܘ ܠܗ ܩܕ݂ܡ ܒܻ݁ܝܡ ܘܓ݂ܱܐܠܻܝܘܢ ܡܱܗܡܐ ܗ_ܘܐ ܒ݁ܗܠܝܢ
Acts 18:18 ܘܟ݂ܱܕ݂ ܗܘܐ ܦܱ݁ܘܠܘܣ ܬܱ݁ܡܢ ܝܱܘܡܬ݂ܐ ܣܱܓܻ݁ܝܐܐ ܝܱܗ_ܒ݂ ܫܠܡܐ ܠܱܐܚܐ ܘܱܪܕ݂ܐ ܒ݁ܝܱܡܐ ܕ݁ܢܻܐܙܱܠ ܠܣܘܪܻܝܱܐ ܘܐܬ݂ܱܘ ܥܱܡܗ ܦ݁ܪܻܝܣܩܻܠܱܐ ܘܱܐܩܠܘܣ ܟܱ݁ܕ݂ ܣܱܦܱ݁ܪ ܪܻܫܗ ܒ݁ܩܢܟ݂ܪܐܣ ܡܛܠ ܕ݁ܢܕ݂ܪܐ ܢܕ݂ܻܝܪ ܗ_ܘܐ ܠܗ
Acts 18:19 ܘܡܱܛܻܝܘ ܠܐܦ݂ܣܘܣ ܘܥܱܠ ܦܱ݁ܘܠܘܣ ܠܱܟ݂ܢܘܫܬ݁ܐ ܘܱܡܡܱܠܠ ܗ_ܘܐ ܥܱܡ ܝܻܗܘܕ݂ܝܐ
Acts 18:20 ܘܒ݂ܥܝܢ ܗ_ܘܱܘ ܡܢܗ ܕ݁ܢܱܓܱ݁ܪ ܠܘܬ݂ܗܘܢ ܘܠܐ ܐܬ݁ܛܦܻ݁ܝܣ
Acts 18:21 ܟܱ݁ܕ݂ ܐܡܱܪ ܕ݁ܘܠܐ ܠܻܝ ܐܱܡܻܝܢܐܝܻܬ݂ ܕ݁ܥܻܐܕ݂ܐ ܕ݁ܐܬ݂ܐ ܒ݁ܐܘܪܻܫܠܡ ܐܥܒ݁ܕ݂ܻܝܘܗ_ܝ ܘܐܢ ܐܱܠܗܐ ܢܨܒ݁ܐ ܐܦ݂ܢܐ ܬ݁ܘܒ݂ ܠܘܬ݂ܟ݂ܘܢ ܘܠܱܐܩܠܘܣ ܘܠܱܦ݁ܪܻܝܣܩܻܠܱܐ ܫܒ݂ܱܩ ܐܢܘܢ ܒ݁ܐܦ݂ܣܘܣ
Acts 18:22 ܘܗܘ ܪܕ݂ܐ ܒ݁ܝܱܡܐ ܘܐܬ݂ܐ ܠܩܣܱܪܻܝܱܐ ܘܱܣܠܩ ܘܱܫܐܠ ܒܱ݁ܫܠܡܐ ܕܱ݁ܒ݂ܢܱܝ ܥܻܕ݁_ܬ݁ܐ ܘܐܙܱܠ ܠܗ ܠܱܐܢܛܻܝܘܟ݂ܻܝ
Acts 18:23 ܘܟ݂ܱܕ݂ ܗܘܐ ܬܱ݁ܡܢ ܝܱܘܡܬ݂ܐ ܝܻܕ݂ܻܝܥܐ ܢܦ݂ܱܩ ܘܐܬ݂ܟ݁ܪܟ݂ ܒ݁ܬ݂ܱܪ ܒ݁ܬ݂ܱܪ ܒܱ݁ܐܬ݂ܪܐ ܕ݁ܓ݂ܱܠܱܛܻܝܱܐ ܘܕ݂ܱܦ݂ܪܘܓ݂ܻܝܱܐ ܟܱ݁ܕ݂ ܡܩܱܝܡ ܗ_ܘܐ ܠܟ݂ܠܗܘܢ ܬܱ݁ܠܡܻܝܕ݂ܐ
Acts 18:24 ܘܓ݂ܱܒ݂ܪܐ ܚܱܕ݂ ܕܱ݁ܫܡܗ ܗ_ܘܐ ܐܱܦ݁ܠܘ ܝܻܗܘܕ݂ܝܐ ܕܻ݁ܐܝܬ݂ܱܘܗ_ܝ ܗ_ܘܐ ܛܘܗܡܗ ܡܢ ܐܱܠܟ݁ܣܱܢܕ݁ܪܻܝܱܐ ܘܱܪܕ݂ܐ ܗ_ܘܐ ܒ݁ܡܠܬ݂ܐ ܘܱܡܕ݂ܩ ܗ_ܘܐ ܒܱ݁ܟ݂ܬ݂ܒ݂ܐ ܐܬ݂ܐ ܠܐܦ݂ܣܘܣ
Acts 18:25 ܗܢܐ ܡܬ݂ܱܠܡܱܕ݂ ܗ_ܘܐ ܠܐܘܪܚܗ ܕ݁ܡܪܝܐ ܘܪܬ݂ܱܚ ܗ_ܘܐ ܒ݁ܪܘܚ ܘܱܡܡܱܠܠ ܗ_ܘܐ ܘܡܱܠܦ݂ ܡܱܠܝܐܝܻܬ݂ ܥܱܠ ܝܫܘܥ ܟܱ݁ܕ݂ ܡܕ݁ܡ ܠܐ ܝܕ݂ܱܥ ܗ_ܘܐ ܐܠܐ ܐܢ ܡܱܥܡܘܕ݂ܻܝܬ݂ܐ ܕ݁ܝܘܚܱܢܢ
Acts 18:26 ܘܫܱܪܻܝ ܥܻܝܢ ܒܱ݁ܓ݂ܠܐ ܡܡܱܠܠ ܒܱ݁ܟ݂ܢܘܫܬ݁ܐ ܘܟ݂ܱܕ݂ ܫܱܡܥܘܗ_ܝ ܐܱܩܠܘܣ ܘܱܦ݁ܪܻܝܣܩܻܠܱܐ ܐܱܝܬ݁ܝܘܗ_ܝ ܠܒ݂ܱܝܬ݁ܗܘܢ ܘܡܱܠܝܐܝܻܬ݂ ܚܱܘܻܝܘܗ_ܝ ܐܘܪܚܗ ܕ݁ܡܪܝܐ
Acts 18:27 ܘܟ݂ܱܕ݂ ܨܒ݂ܐ ܕ݁ܢܻܐܙܱܠ ܠܱܐܟ݂ܱܐܻܝܱܐ ܚܱܦ݁ܛܘܗ_ܝ ܐܱܚܐ ܘܱܟ݂ܬ݂ܱܒ݂ܘ ܠܬ݂ܱܠܡܻܝܕ݂ܐ ܕܱ݁ܢܩܱܒ݁ܠܘܢܝܗ_ܝ ܘܟ݂ܱܕ݂ ܐܙܱܠ ܥܱܕܱ݁ܪ ܣܱܓܻ݁ܝ ܒ݁ܝܱܕ݂ ܛܱܝܒ݁ܘܬ݂ܐ ܠܟ݂ܠܗܘܢ ܡܗܱܝܡܢܐ
Acts 18:28 ܬܱ݁ܩܻܝܦ݂ܐܝܻܬ݂ ܓ݁ܝܪ ܕ݁ܪܫ ܗ_ܘܐ ܠܘܩܒ݂ܱܠ ܝܻܗܘܕ݂ܝܐ ܩܕ݂ܡ ܟ݁ܢܫܐ ܟܱ݁ܕ݂ ܡܚܱܘܐ ܗ_ܘܐ ܡܢ ܟ݁ܬ݂ܒ݂ܐ ܥܱܠ ܝܫܘܥ ܕܱ݁ܡܫܻܝܚܐ ܗ_ܘ
Acts 19:1 ܘܟ݂ܱܕ݂ ܐܻܝܬ݂ܱܘܗ_ܝ ܗ_ܘܐ ܐܱܦ݁ܠܘ ܒ݁ܩܘܪܻܢܬ݂ܘܣ ܐܬ݂ܟ݁ܪܟ݂ ܦܱ݁ܘܠܘܣ ܒܱ݁ܐܬ݂ܪܱܘܬ݂ܐ ܥܠܝܐ ܘܐܬ݂ܐ ܠܐܦ݂ܣܘܣ ܘܱܡܫܱܐܠ ܗ_ܘܐ ܠܬ݂ܱܠܡܻܝܕ݂ܐ ܐܱܝܠܝܢ ܕ݁ܐܫܟܱ݁ܚ ܬܱ݁ܡܢ
Acts 19:2 ܕ݁ܐܢ ܩܱܒ݁ܠܬ݁ܘܢ ܪܘܚܐ ܕ݁ܩܘܕ݂ܫܐ ܡܢ ܕ݁ܗܱܝܡܢܬ݁ܘܢ ܥܢܱܘ ܘܐܡܪܻܝܢ ܠܗ ܘܐܦ݂ܠܐ ܐܢ ܐܻܝܬ݂ ܪܘܚܐ ܕ݁ܩܘܕ݂ܫܐ ܫܡܻܝܥ ܠܱܢ
Acts 19:3 ܐܡܱܪ ܠܗܘܢ ܘܱܒ݂ܡܢܐ ܥܡܱܕ݁ܬ݁ܘܢ ܐܡܪܻܝܢ ܒ݁ܡܱܥܡܘܕ݂ܻܝܬ݂ܗ ܕ݁ܝܘܚܱܢܢ
Acts 19:4 ܐܡܱܪ ܠܗܘܢ ܦܱ݁ܘܠܘܣ ܝܘܚܱܢܢ ܐܱܥܡܕ݂ ܡܱܥܡܘܕ݂ܻܝܬ݂ܐ ܕܱ݁ܬ݂ܝܒ݂ܘܬ݂ܐ ܠܥܱܡܐ ܟܱ݁ܕ݂ ܐܡܱܪ ܗ_ܘܐ ܕܱ݁ܢܗܱܝܡܢܘܢ ܒܱ݁ܐܝܢܐ ܕ݁ܐܬ݂ܐ ܒ݁ܬ݂ܪܗ ܕܻ݁ܐܝܬ݂ܱܘܗ_ܝ ܝܫܘܥ ܡܫܻܝܚܐ
Acts 19:5 ܘܟ݂ܱܕ݂ ܗܠܝܢ ܫܡܱܥܘ ܥܡܱܕ݂ܘ ܒܱ݁ܫܡܗ ܕ݁ܡܪܱܢ ܝܫܘܥ ܡܫܻܝܚܐ
Acts 19:6 ܘܣܡ ܥܠܱܝܗܘܢ ܐܻܝܕ݂ܐ ܦܱ݁ܘܠܘܣ ܘܐܬ݂ܐ ܪܘܚܐ ܕ݁ܩܘܕ݂ܫܐ ܥܠܱܝܗܘܢ ܘܱܡܡܱܠܠܻܝܢ ܗ_ܘܱܘ ܒ݁ܠܫܢ ܠܫܢ ܘܡܬ݂ܢܱܒ݁ܝܢ ܗ_ܘܱܘ
Acts 19:7 ܗܘܝܢ ܗ_ܘܱܘ ܕ݁ܝܢ ܟ݁ܠܗܘܢ ܐ_ܢܫܐ ܬ݁ܪܥܣܱܪ
Acts 19:8 ܘܥܱܠ ܗ_ܘܐ ܦܱ݁ܘܠܘܣ ܠܱܟ݂ܢܘܫܬ݁ܐ ܘܱܡܡܱܠܠ ܗ_ܘܐ ܥܻܝܢ ܒܱ݁ܓ݂ܠܐ ܝܱܪܚܐ ܬ݁ܠܬ݂ܐ ܘܱܡܦܻ݁ܝܣ ܗ_ܘܐ ܥܱܠ ܡܱܠܟ݁ܘܬ݂ܗ ܕܱ݁ܐܠܗܐ
Acts 19:9 ܘܐ_ܢܫܻܝܢ ܡܢܗܘܢ ܡܬ݂ܩܱܫܝܢ ܗ_ܘܱܘ ܘܡܬ݂ܚܪܝܢ ܘܱܡܨܱܚܝܢ ܠܐܘܪܚܐ ܕܱ݁ܐܠܗܐ ܩܕ݂ܡ ܟ݁ܢܫܐ ܕ݁ܥܱܡ_ܡܐ ܗܝܕ݁ܝܢ ܐܱܪܚܩ ܦܱ݁ܘܠܘܣ ܘܱܦ݂ܪܱܫ ܡܢܗܘܢ ܠܬ݂ܱܠܡܻܝܕ݂ܐ ܘܟ݂ܠܝܘܡ ܡܡܱܠܠ ܗ_ܘܐ ܥܱܡܗܘܢ ܒ݁ܐܣܟ݂ܘܠܻܐ ܕ݁ܓ݂ܱܒ݂ܪܐ ܕܱ݁ܫܡܗ ܛܘܪܱܢܘܣ
Acts 19:10 ܘܗܕ݂ܐ ܗܘܬ݂ ܫܢܻܝܢ ܬܱ݁ܪܬ݁ܝܢ ܥܕ݂ܱܡܐ ܕܱ݁ܫܡܱܥܘ ܡܠܬ݂ܐ ܕ݁ܡܪܝܐ ܟ݁ܠܗܘܢ ܕ݁ܥܡܪܻܝܢ ܒܱ݁ܐܣܻܝܱܐ ܝܻܗܘܕ݂ܝܐ ܘܱܐܪܡܝܐ
Acts 19:11 ܘܚܱܝܠܐ ܪܱܘܪܒ݂ܐ ܥܒ݂ܕ݂ ܗ_ܘܐ ܐܱܠܗܐ ܒܻ݁ܐܝܕ݂ܗ ܕ݁ܦܱ݁ܘܠܘܣ
Acts 19:12 ܗܟ݂ܱܢܐ ܕ݁ܐܦ݂ ܡܢ ܢܱܚܬ݁ܐ ܕ݁ܥܱܠ ܓ݁ܘܫܡܗ ܣܘܕ݂ܪܐ ܐܱܘ ܪܘܩܥܐ ܡܱܝܬ݁ܝܢ ܗ_ܘܱܘ ܘܣܝܡܻܝܢ ܥܱܠ ܟ݁ܪܻܝܗܐ ܘܦ݂ܪܩܻܝܢ ܗ_ܘܱܘ ܡܢܗܘܢ ܟ݁ܘܪܗܢܐ ܘܐܦ݂ ܫܻܐܕ݂ܐ ܢܦ݂ܩܻܝܢ ܗ_ܘܱܘ
Acts 19:13 ܨܒ݂ܱܘ ܗ_ܘܱܘ ܕ݁ܝܢ ܐܦ݂ ܐ_ܢܫܐ ܝܻܗܘܕ݂ܝܐ ܐܱܝܠܝܢ ܕ݁ܡܬ݂ܟܱ݁ܪܟܻ݁ܝܢ ܗ_ܘܱܘ ܘܡܱܘܡܝܢ ܥܱܠ ܫܻܐܕ݂ܐ ܕ݁ܢܱܘܡܘܢ ܒܱ݁ܫܡܗ ܕ݁ܡܪܱܢ ܝܫܘܥ ܥܱܠ ܐܱܝܠܝܢ ܕܻ݁ܐܝܬ݂ ܗ_ܘܱܝ ܠܗܘܢ ܪܘܚܐ ܛܱܢܦ݂ܬ݂ܐ ܟܱ݁ܕ݂ ܐܡܪܻܝܢ ܗ_ܘܱܘ ܡܱܘܡܝܢܱܢ ܠܟ݂ܘܢ ܒܱ݁ܫܡܗ ܕ݁ܝܫܘܥ ܐܱܝܢܐ ܕ݁ܡܱܟ݂ܪܙ ܦܱ݁ܘܠܘܣ
Acts 19:14 ܐܻܝܬ݂ ܗ_ܘܐ ܕ݁ܝܢ ܫܱܒ݂ܥܐ ܒ݁ܢܱܘܗ_ܝ ܕ݁ܓ݂ܱܒ݂ܪܐ ܚܱܕ݂ ܝܻܗܘܕ݂ܝܐ ܪܱܒ݁ ܟ݁ܗܢܐ ܕܱ݁ܫܡܗ ܗܘܐ ܣܩܘܱܐ ܕ݁ܥܒ݂ܕܻ݁ܝܢ ܗ_ܘܱܘ ܗܕ݂ܐ
Acts 19:15 ܘܱܥܢܐ ܫܻܐܕ݂ܐ ܗܱܘ ܒܻ݁ܝܫܐ ܘܐܡܱܪ ܠܗܘܢ ܠܝܫܘܥ ܡܫܬܱ݁ܘܕܱ݁ܥ ܐ_ܢܐ ܘܱܠܦܱ݁ܘܠܘܣ ܝܕ݂ܱܥ ܐ_ܢܐ ܐܱܢ_ܬ݁ܘܢ ܕ݁ܝܢ ܡܱܢ ܐܱܢ_ܬ݁ܘܢ
Acts 19:16 ܘܱܫܘܱܪ ܥܠܱܝܗܘܢ ܓܱ݁ܒ݂ܪܐ ܗܱܘ ܕܻ݁ܐܝܬ݂ ܗ_ܘܐ ܒ݁ܗ ܪܘܚܐ ܒܻ݁ܝܫܬ݁ܐ ܘܐܬ݂ܚܱܝܱܠ ܥܠܱܝܗܘܢ ܘܫܱܦ݁ܠ ܐܢܘܢ ܘܟ݂ܱܕ݂ ܫܠܻܝܚܻܝܢ ܘܱܦ݂ܥܻܝܥܻܝܢ ܥܪܱܩܘ ܡܢ ܒܱ݁ܝܬ݁ܐ ܗܱܘ
Acts 19:17 ܘܗܕ݂ܐ ܐܬ݂ܝܱܕ݂ܥܱܬ݂ ܗ_ܘܬ݂ ܠܟ݂ܠܗܘܢ ܝܻܗܘܕ݂ܝܐ ܘܱܐܪܡܝܐ ܕ݁ܥܡܪܻܝܢ ܒ݁ܐܦ݂ܣܘܣ ܘܢܦ݂ܠܱܬ݂ ܕ݁ܚܠܬ݂ܐ ܥܱܠ ܟ݁ܠܗܘܢ ܘܡܬ݂ܪܱܡܪܱܡ ܗ_ܘܐ ܫܡܗ ܕ݁ܡܪܱܢ ܝܫܘܥ ܡܫܻܝܚܐ
Acts 19:18 ܘܣܱܓܻ݁ܝܐܐ ܡܢ ܐܱܝܠܝܢ ܕ݁ܗܱܝܡܢܘ ܐܬ݂ܝܢ ܗ_ܘܱܘ ܘܡܫܬܱ݁ܥܝܢ ܣܱܟ݂ܠܘܬ݂ܗܘܢ ܘܡܱܘܕ݁ܝܢ ܒ݁ܡܕ݁ܡ ܕ݁ܥܒ݂ܕܻ݁ܝܢ ܗ_ܘܱܘ
Acts 19:19 ܣܱܓܻ݁ܝܐܐ ܕ݁ܝܢ ܐܦ݂ ܚܱܪܫܐ ܟܱ݁ܢܫܘ ܟ݁ܬ݂ܒ݂ܱܝܗܘܢ ܘܱܐܝܬܻ݁ܝܘ ܐܱܘܩܕ݂ܘ ܐܢܘܢ ܩܕ݂ܡ ܟ݁ܠܢܫ ܘܱܚܫܱܒ݂ܘ ܕ݁ܡܱܝܗܘܢ ܘܱܣܠܩ ܟ݁ܣܦ݁ܐ ܪܒ݁ܘܬ݂ܐ ܚܱܡܫ
Acts 19:20 ܘܗܟ݂ܱܢܐ ܒ݁ܚܱܝܠܐ ܪܱܒ݁ܐ ܬ݁ܩܦ݁ܐ ܗ_ܘܬ݂ ܘܣܓ݂ܝܐ ܗܱܝܡܢܘܬ݂ܗ ܕܱ݁ܐܠܗܐ
Acts 19:21 ܟܱ݁ܕ݂ ܕ݁ܝܢ ܐܫܬܱ݁ܠܱܡ ܗܠܝܢ ܣܡ ܦܱ݁ܘܠܘܣ ܒ݁ܪܥܝܢܗ ܕ݁ܢܬ݂ܟ݁ܪܟ݂ ܒ݁ܟ݂ܠܗ ܡܱܩܕ݂ܘܢܻܝܱܐ ܘܒ݂ܱܐܟ݂ܱܐܻܝܱܐ ܘܢܻܐܙܱܠ ܠܐܘܪܻܫܠܡ ܘܐܡܱܪ ܕ݁ܡܐ ܕ݁ܐܙܠ_ܬ݂ ܠܬ݂ܱܡܢ ܘܠܐ ܠܻܝ ܕ݁ܐܦ݂ ܪܗ_ܘܡܻܝ ܐܚܙܐ
Acts 19:22 ܘܫܱܕܱ݁ܪ ܗ_ܘܐ ܬ݁ܪܝܢ ܐ_ܢܫܻܝܢ ܡܢ ܗܢܘܢ ܕܱ݁ܡܫܱܡܫܻܝܢ ܗ_ܘܱܘ ܠܗ ܠܡܱܩܕ݂ܘܢܻܝܱܐ ܠܛܻܝܡܬ݂ܐܘܣ ܘܠܐܪܱܣܛܘܣ ܗܘ ܕ݁ܝܢ ܩܱܘܻܝ ܙܱܒ݂ܢܐ ܒܱ݁ܐܣܻܝܱܐ
Acts 19:23 ܗܘܐ ܗ_ܘܐ ܕ݁ܝܢ ܒ݁ܗܱܘ ܙܱܒ݂ܢܐ ܫܓ݂ܘܫܝܐ ܣܱܓܻ݁ܝܐܐ ܥܱܠ ܐܘܪܚܗ ܕܱ݁ܐܠܗܐ
Acts 19:24 ܐܻܝܬ݂ ܗ_ܘܐ ܕ݁ܝܢ ܬܱ݁ܡܢ ܥܒ݂ܕ݂ ܣܻܐܡܐ ܚܱܕ݂ ܕܱ݁ܫܡܗ ܗ_ܘܐ ܕܻ݁ܡܻܛܪܻܝܘܣ ܕ݁ܥܒ݂ܕ݂ ܗ_ܘܐ ܢܱܘܣܐ ܕ݁ܣܻܐܡܐ ܠܱܐܪܛܡܻܝܣ ܘܡܱܘܬܱ݁ܪ ܗ_ܘܐ ܠܱܒ݂ܢܱܝ ܐܘܡܢܘܬ݂ܗ ܝܘܬ݂ܪܢܐ ܪܱܒ݁ܐ
Acts 19:25 ܗܢܐ ܟܱ݁ܢܫ ܐܢܘܢ ܠܱܒ݂ܢܱܝ ܐܘܡܢܘܬ݂ܗ ܟ݁ܠܗܘܢ ܘܠܱܐܝܠܝܢ ܕ݁ܦ݂ܠܚܻܝܢ ܥܱܡܗܘܢ ܘܐܡܱܪ ܠܗܘܢ ܓܱ݁ܒ݂ܪܐ ܝܕ݂ܥܻܝܢ ܐܢ_ܬ݁ܘܢ ܕ݁ܬ݂ܐܓ݂ܘܪܬܱ݁ܢ ܟ݁ܠܗ ܡܢ ܗܢܐ ܗ_ܝ ܦ݁ܘܠܚܢܐ
Acts 19:26 ܘܐܦ݂ ܐܱܢ_ܬ݁ܘܢ ܫܡܥܻܝܢ ܐܢ_ܬ݁ܘܢ ܘܚܙܝܢ ܐܢ_ܬ݁ܘܢ ܕ݁ܠܐ ܗ_ܘܐ ܒܱ݁ܠܚܘܕ݂ ܠܱܒ݂ܢܱܝ ܐܦ݂ܣܘܣ ܐܠܐ ܐܦ݂ ܠܣܘܓ݂ܐܐ ܕ݁ܟ݂ܠܗ ܐܱܣܻܝܱܐ ܐܱܦܻ݁ܝܣ ܗܢܐ ܦܱ݁ܘܠܘܣ ܘܱܐܗܦ݁ܟ݂ ܟܱ݁ܕ݂ ܐܡܱܪ ܕ݁ܠܱܘ ܐܱܠܗܐ ܐܢܘܢ ܗܢܘܢ ܕ݁ܒ݂ܻܐܝܕ݂ܱܝ ܒ݁ܢܱܝܢܫܐ ܡܬ݂ܥܱܒ݂ܕܻ݁ܝܢ
Acts 19:27 ܘܠܱܘ ܗܕ݂ܐ ܨܒ݂ܘܬ݂ܐ ܒܱ݁ܠܚܘܕ݂ ܡܬ݂ܦܱ݁ܪܣܝܐ ܘܒ݂ܛܠܐ ܐܠܐ ܐܦ݂ ܗܘ ܗܱܝܟ݁ܠܐ ܕܱ݁ܐܪܛܡܻܝܣ ܐܱܠܗܬ݁ܐ ܪܱܒ݁ܬ݂ܐ ܡܬ݂ܚܫܒ݂ ܠܗ ܐܱܝܟ݂ ܠܐ ܡܕ݁ܡ ܘܐܦ݂ ܗܻܝ ܐܱܠܗܬ݁ܐ ܕ݁ܟ݂ܠܗ ܐܱܣܻܝܱܐ ܘܟ݂ܠܗܘܢ ܥܱܡ_ܡܐ ܣܓ݂ܕܻ݁ܝܢ ܠܗ ܡܬ݁ܫܻܝܛܐ
Acts 19:28 ܘܟ݂ܱܕ݂ ܫܡܱܥܘ ܗܠܝܢ ܐܬ݂ܡܠܻܝܘ ܚܡܬ݁ܐ ܘܩܥܝܢ ܗ_ܘܱܘ ܘܐܡܪܻܝܢ ܪܱܒ݁ܐ ܗ_ܝ ܐܱܪܛܡܻܝܣ ܕ݁ܐܦ݂ܣܝܐ
Acts 19:29 ܘܐܫܬܱ݁ܓ݂ܫܱܬ݂ ܟ݁ܠܗ ܡܕ݂ܻܝܢ_ܬ݁ܐ ܘܱܪܗܛܘ ܐܱܟ݂ܚܕ݂ܐ ܘܐܙܱܠܘ ܠܬ݂ܐܱܛܪܘܢ ܘܱܚܛܱܦ݂ܘ ܐܱܘܒ݁ܠܘ ܥܱܡܗܘܢ ܠܓ݂ܱܐܻܝܘܣ ܘܠܱܐܪܻܣܛܱܪܟ݂ܘܣ ܓܱ݁ܒ݂ܪܐ ܡܱܩܕ݂ܘܢܝܐ ܒ݁ܢܱܝ ܠܘܻܝܬ݂ܗ ܕ݁ܦܱ݁ܘܠܘܣ
Acts 19:30 ܘܦܱ݁ܘܠܘܣ ܨܒ݂ܐ ܗ_ܘܐ ܕ݁ܢܥܘܠ ܠܬ݂ܐܱܛܪܘܢ ܘܱܟ݂ܠܱܐܘܗ_ܝ ܬܱ݁ܠܡܻܝܕ݂ܐ
Acts 19:31 ܘܐܦ݂ ܪܻܫܐ ܕܱ݁ܐܣܻܝܱܐ ܡܛܠ ܕ݁ܪܚܡܱܘܗ_ܝ ܗ_ܘܱܘ ܫܱܕܱ݁ܪܘ ܒ݁ܥܱܘ ܡܢܗ ܕ݁ܠܐ ܢܬ݁ܠ ܢܱܦ݂ܫܗ ܕ݁ܢܥܘܠ ܠܬ݂ܐܱܛܪܘܢ
Acts 19:32 ܟ݁ܢܫܐ ܕ݁ܝܢ ܕܻ݁ܐܝܬ݂ ܗ_ܘܱܘ ܒ݁ܬ݂ܐܱܛܪܘܢ ܛܒ݂ ܫܓ݂ܻܝܫܻܝܢ ܗ_ܘܱܘ ܘܱܐ_ܚܪܢܐ ܐ_ܚܪܢܝܬ݂ܐ ܩܥܝܢ ܗ_ܘܱܘ ܣܱܓܻ݁ܝܐܐ ܓ݁ܝܪ ܡܢܗܘܢ ܠܐ ܝܕ݂ܥܻܝܢ ܗ_ܘܱܘ ܡܛܠ ܡܢܐ ܐܬ݂ܟܱ݁ܢܱܫܘ
Acts 19:33 ܥܱܡܐ ܕ݁ܝܢ ܕܻ݁ܝܗܘܕ݂ܝܐ ܕܻ݁ܐܝܬ݂ ܗ_ܘܱܘ ܬܱ݁ܡܢ ܐܱܩܻܝܡܘ ܡܢܗܘܢ ܠܓ݂ܱܒ݂ܪܐ ܝܻܗܘܕ݂ܝܐ ܕܱ݁ܫܡܗ ܐܱܠܟ݁ܣܱܢܕ݁ܪܘܣ ܘܟ݂ܱܕ݂ ܩܡ ܐܱܢܻܝܦ݂ ܐܻܝܕ݂ܗ ܘܨܒ݂ܐ ܗ_ܘܐ ܕ݁ܢܦ݁ܘܩ ܪܘܚܐ ܠܥܱܡܐ
Acts 19:34 ܘܟ݂ܱܕ݂ ܝܻܕ݂ܱܥܘ ܕܻ݁ܝܗܘܕ݂ܝܐ ܗ_ܘ ܩܥܱܘ ܟ݁ܠܗܘܢ ܒ݁ܚܱܕ݂ ܩܠܐ ܐܱܝܟ݂ ܫܥܻܝܢ ܬܱ݁ܪܬ݁ܝܢ ܕ݁ܪܱܒ݁ܐ ܗ_ܝ ܐܱܪܛܡܻܝܣ ܕ݁ܐܦ݂ܣܝܐ
Acts 19:35 ܘܫܱܠܻܝ ܐܢܘܢ ܪܻܫܐ ܕܱ݁ܡܕ݂ܻܝܢ_ܬ݁ܐ ܟܱ݁ܕ݂ ܐܡܱܪ ܓܱ݁ܒ݂ܪܐ ܐܦ݂ܣܝܐ ܡܱܢܘ ܓ݁ܝܪ ܡܢ ܒ݁ܢܱܝܢܫܐ ܕ݁ܠܐ ܝܕ݂ܱܥ ܠܱܡܕ݂ܻܝܢ_ܬ݁ܐ ܕ݁ܐܦ݂ܣܝܐ ܕ݁ܟ݂ܘܡܪܬ݂ܐ ܗ_ܝ ܕܱ݁ܐܪܛܡܻܝܣ ܪܱܒ݁ܬ݂ܐ ܘܱܠܨܱܠܡܗ ܕ݁ܡܢ ܫܡܱܝܐ ܢܚܬ݂
Acts 19:36 ܡܛܠ ܗܟ݂ܻܝܠ ܕ݁ܠܘܩܒ݂ܱܠ ܗܕ݂ܐ ܐ_ܢܫ ܠܐ ܡܫܟܱ݁ܚ ܠܡܻܐܡܱܪ ܘܠܐ ܠܟ݂ܘܢ ܕ݁ܬ݂ܗܘܘܢ ܫܠܝܢ ܘܠܐ ܬ݁ܥܒ݁ܕ݂ܘܢ ܡܕ݁ܡ ܒ݁ܣܘܪܗܒ݂ܐ
Acts 19:37 ܐܱܝܬܻ݁ܝܬ݁ܘܢ ܓ݁ܝܪ ܠܓ݂ܱܒ݂ܪܐ ܗܠܝܢ ܟܱ݁ܕ݂ ܠܐ ܗܱܝܟ݁ܠܐ ܚܱܠܨܘ ܘܠܐ ܨܱܚܻܝܘ ܠܱܐܠܗܬܱ݁ܢ
Acts 19:38 ܐܢ ܕ݁ܝܢ ܗܢܐ ܕܻ݁ܡܻܛܪܻܝܘܣ ܘܱܒ݂ܢܱܝ ܐܘܡܢܘܬ݂ܗ ܐܻܝܬ݂ ܠܗܘܢ ܕܻ݁ܝܢܐ ܥܱܡ ܐ_ܢܫ ܗܐ ܐܱܢܬ݂ܘܦܱ݁ܛܘܣ ܒܱ݁ܡܕ݂ܻܝܢ_ܬ݁ܐ ܐܘܡܢܐ ܐܢܘܢ ܢܩܪܒ݂ܘܢ ܘܱܢܕ݂ܘܢܘܢ ܚܱܕ݂ ܥܱܡ ܚܱܕ݂
Acts 19:39 ܘܐܢ ܗܘ ܕ݁ܡܕ݁ܡ ܐ_ܚܪܻܝܢ ܒ݁ܥܝܢ ܐܢ_ܬ݁ܘܢ ܒ݁ܕ݂ܘܟ݁ܬ݂ܐ ܕܻ݁ܝܗܻܝܒ݂ܐ ܡܢ ܢܡܘܣܐ ܠܱܟ݂ܢܘܫܝܐ ܡܫܬ݁ܪܐ
Acts 19:40 ܡܛܠ ܕ݁ܐܦ݂ ܗܫܐ ܒ݁ܩܢܕ݂ܻܝܢܘܣ ܩܝܡܻܝܢܱܢ ܕ݁ܢܬ݂ܪܫܐ ܐܱܝܟ݂ ܫܓ݂ܘܫܐ ܕ݁ܠܐ ܡܫܟ݁ܚܻܝܢܱܢ ܕ݁ܢܦ݁ܘܩ ܪܘܚܐ ܥܱܠ ܟ݁ܢܫܐ ܕ݁ܝܱܘܡܐ ܗܢܐ ܕ݁ܐܬ݂ܟܱ݁ܢܱܫܢ ܒܱ݁ܛܠܐܝܻܬ݂ ܘܐܫܬ݁ܓ݂ܫܢ ܕ݁ܠܐ ܥܠܬ݂ܐ
Acts 19:41 ܘܟ݂ܱܕ݂ ܗܠܝܢ ܐܡܱܪ ܫܪܐ ܠܟ݂ܢܫܐ
Acts 20:1 ܘܒ݂ܬ݂ܱܪ ܕܱ݁ܫܠܻܝ ܫܓ݂ܘܫܝܐ ܩܪܐ ܦܱ݁ܘܠܘܣ ܠܬ݂ܱܠܡܻܝܕ݂ܐ ܘܒ݂ܱܝܱܐ ܐܢܘܢ ܘܢܱܫܩ ܐܢܘܢ ܘܱܢܦ݂ܱܩ ܐܙܱܠ ܠܗ ܠܡܱܩܕ݂ܘܢܻܝܱܐ
Acts 20:2 ܘܟ݂ܱܕ݂ ܐܬ݂ܟ݁ܪܟ݂ ܐܢܘܢ ܠܱܐܬ݂ܪܱܘܬ݂ܐ ܗܠܝܢ ܘܒ݂ܱܝܱܐ ܐܢܘܢ ܒ݁ܡܠܐ ܣܱܓܻ݁ܝܐܬ݂ܐ ܐܬ݂ܐ ܠܗ ܠܗܠܱܣ ܐܱܬ݂ܪܐ
Acts 20:3 ܘܱܗܘܐ ܬܱ݁ܡܢ ܬ݁ܠܬ݂ܐ ܝܱܪܚܻܝܢ ܥܒ݂ܱܕ݂ܘ ܕ݁ܝܢ ܥܠܱܘܗ_ܝ ܢܟ݂ܠܐ ܝܻܗܘܕ݂ܝܐ ܟܱ݁ܕ݂ ܥܬ݂ܻܝܕ݂ ܗ_ܘܐ ܠܡܻܐܙܱܠ ܠܣܘܪܻܝܱܐ ܘܐܬ݂ܚܱܫܱܒ݂ ܕ݁ܢܗܦ݁ܘܟ݂ ܠܗ ܠܡܱܩܕ݂ܘܢܻܝܱܐ
Acts 20:4 ܘܱܢܦ݂ܱܩܘ ܥܱܡܗ ܥܕ݂ܱܡܐ ܠܱܐܣܻܝܱܐ ܣܘܦܱ݁ܛܪܘܣ ܕ݁ܡܢ ܒ݁ܪܘܐܱܐ ܡܕ݂ܻܝܢ_ܬ݁ܐ ܘܱܐܪܻܣܛܱܪܟ݂ܘܣ ܘܣܩܘܢܕ݂ܘܣ ܕ݁ܡܢ ܬ݁ܣܱܠܘܢܻܝܩܻܐ ܘܓ݂ܱܐܻܝܘܣ ܕ݁ܡܢ ܕ݁ܪܒܻ݁ܐ ܡܕ݂ܻܝܢ_ܬ݁ܐ ܘܛܻܝܡܬ݂ܐܘܣ ܕ݁ܡܢ ܠܘܣܛܪܱܐ ܘܡܢ ܐܱܣܻܝܱܐ ܛܘܟ݂ܻܝܩܘܣ ܘܱܛܪܘܦ݂ܻܝܡܘܣ
Acts 20:5 ܗܠܝܢ ܐܙܱܠܘ ܩܕ݂ܡܱܝܢ ܘܩܱܘܻܝܘ ܠܱܢ ܒܱ݁ܛܪܘܱܐܣ
Acts 20:6 ܚܢܱܢ ܕ݁ܝܢ ܢܦ݂ܱܩܢ ܡܢ ܦ݂ܻܝܠܻܝܦ݁ܘܣ ܡܕ݂ܻܝܢ_ܬ݁ܐ ܕ݁ܡܱܩܕ݂ܘܢܝܐ ܒ݁ܬ݂ܱܪ ܝܱܘܡܬ݂ܐ ܕ݁ܦ݂ܱܛܻܝܪܐ ܘܱܪܕ݂ܱܝܢ ܒ݁ܝܱܡܐ ܘܐܬ݂ܱܝܢ ܠܱܛܪܘܱܐܣ ܠܝܱܘܡܬ݂ܐ ܚܱܡܫܐ ܘܱܗܘܱܝܢ ܬܱ݁ܡܢ ܝܱܘܡܬ݂ܐ ܫܱܒ݂ܥܐ
Acts 20:7 ܘܱܒ݂ܝܱܘܡܐ ܕ݁ܚܱܕ݂ ܒ݁ܫܱܒ݁ܐ ܟܱ݁ܕ݂ ܟ݁ܢܻܝܫܻܝܢܱܢ ܕ݁ܢܩܨܐ ܐܘܟ݂ܱܪܻܣܛܻܝܱܐ ܡܡܱܠܠ ܗ_ܘܐ ܥܱܡܗܘܢ ܦܱ݁ܘܠܘܣ ܡܛܠ ܕܱ݁ܠܝܱܘܡܐ ܐ_ܚܪܻܢܐ ܥܬ݂ܻܝܕ݂ ܗ_ܘܐ ܕ݁ܢܦ݁ܘܩ ܠܗ ܘܱܐܓܱ݁ܪ ܗ_ܘܐ ܠܱܡܡܱܠܠܘ ܥܕ݂ܱܡܐ ܠܦ݂ܠܓ݁ܗ ܕ݁ܠܻܠܝܐ
Acts 20:8 ܘܻܐܝܬ݂ ܗ_ܘܐ ܬܱ݁ܡܢ ܠܱܡܦܻ݁ܐܕ݂ܐ ܕ݁ܢܘܪܐ ܣܱܓܻ݁ܝܐܐ ܒ݁ܥܠܻܝܬ݂ܐ ܗܝ ܕܱ݁ܟ݂ܢܻܝܫܻܝܢ ܗܘܱܝܢ ܒ݁ܗ
Acts 20:9 ܘܝܬ݂ܒ݂ ܗ_ܘܐ ܥܠܱܝܡܐ ܚܱܕ݂ ܕܱ݁ܫܡܗ ܗܘܐ ܐܘܛܟ݂ܘܣ ܒ݁ܟ݂ܱܘܬ݂ܐ ܘܫܡܱܥ ܘܱܛܒ݂ܱܥ ܒ݁ܫܢܬ݂ܐ ܝܱܩܻܝܪܬ݁ܐ ܟܱ݁ܕ݂ ܐܱܓܱ݁ܪ ܗ_ܘܐ ܒ݁ܡܠܬ݂ܐ ܦܱ݁ܘܠܘܣ ܘܱܒ݂ܫܢܬ݂ܗ ܢܦ݂ܱܠ ܗ_ܘܐ ܡܢ ܬ݁ܠܬ݂ܐ ܡܕ݂ܝܪܻܝܢ ܘܐܫܬ݁ܩܠ ܟܱ݁ܕ݂ ܡܻܝܬ݂
Acts 20:10 ܘܱܢܚܬ݂ ܦܱ݁ܘܠܘܣ ܢܦ݂ܱܠ ܠܥܠ ܡܢܗ ܘܥܱܦ݁ܩܗ ܘܐܡܱܪ ܠܐ ܬ݁ܬ݁ܙܻܝܥܘܢ ܡܛܠ ܕ݁ܢܱܦ݂ܫܗ ܒ݁ܗ ܗ_ܻܝ
Acts 20:11 ܟܱ݁ܕ݂ ܣܠܩ ܕ݁ܝܢ ܩܨܐ ܠܱܚܡܐ ܘܱܛܥܡ ܘܱܗܘܐ ܡܡܱܠܠ ܥܕ݂ܱܡܐ ܕܱ݁ܣܠܩ ܨܱܦ݂ܪܐ ܘܗܝܕ݁ܝܢ ܢܦ݂ܱܩ ܕ݁ܢܻܐܙܱܠ ܒ݁ܝܱܒ݂ܫܐ
Acts 20:12 ܘܕ݂ܱܒ݂ܪܘܗ_ܝ ܠܱܥܠܱܝܡܐ ܟܱ݁ܕ݂ ܚܱܝ ܘܱܚܕ݂ܻܝܘ ܒ݁ܗ ܪܱܘܪܒ݂ܐܝܻܬ݂
Acts 20:13 ܚܢܱܢ ܕ݁ܝܢ ܢܚܬ݂ܢ ܠܐܠܦ݂ܐ ܘܱܪܕ݂ܱܝܢ ܠܘܱܥܕ݁ܐ ܕ݁ܬ݂ܱܣܘܣ ܡܛܠ ܕ݁ܡܢ ܬܱ݁ܡܢ ܥܬ݂ܻܝܕ݂ܻܝܢ ܗ_ܘܱܝܢ ܕܱ݁ܢܩܱܒ݁ܠܻܝܘܗ_ܝ ܠܦܱ݁ܘܠܘܣ ܗܟ݂ܱܢܐ ܓ݁ܝܪ ܦ݁ܩܱܕ݂ ܗ_ܘܐ ܠܱܢ ܟܱ݁ܕ݂ ܐܙܱܠ ܗ_ܘܐ ܗܘ ܒ݁ܝܱܒ݂ܫܐ
Acts 20:14 ܟܱ݁ܕ݂ ܕ݁ܝܢ ܩܱܒ݁ܠܢܝܗ_ܝ ܡܢ ܬܱ݁ܣܘܣ ܫܩܱܠܢܝܗ_ܝ ܒ݁ܐܠܦ݂ܐ ܘܐܬ݂ܱܝܢ ܠܡܻܝܛܘܠܻܝܢܻܐ
Acts 20:15 ܘܡܢ ܬܱ݁ܡܢ ܠܝܱܘܡܐ ܐ_ܚܪܻܢܐ ܪܕ݂ܱܝܢ ܠܘܩܒ݂ܱܠ ܟܻ݁ܝܘܣ ܓ݁ܙܱܪܬ݁ܐ ܘܬ݂ܘܒ݂ ܠܝܱܘܡܐ ܐ_ܚܪܻܢܐ ܐܬ݂ܱܝܢ ܠܣܱܡܘܣ ܘܩܱܘܻܝܢ ܒܱ݁ܛܪܘܓ݂ܻܠܻܝܘܢ ܘܱܠܝܱܘܡܐ ܐ_ܚܪܻܢܐ ܐܬ݂ܱܝܢ ܠܡܻܝܠܻܝܛܘܣ
Acts 20:16 ܦ݁ܣܻܝܩ ܗ_ܘܐ ܠܗ ܓ݁ܝܪ ܠܦܱ݁ܘܠܘܣ ܕ݁ܢܥܒ݁ܪܻܝܗ ܠܐܦ݂ܣܘܣ ܕܱ݁ܠܡܐ ܢܫܬܱ݁ܘܚܱܪ ܠܗ ܬܱ݁ܡܢ ܡܛܠ ܕܱ݁ܡܣܱܪܗܱܒ݂ ܗ_ܘܐ ܕ݁ܐܢ ܡܫܟ݁ܚܐ ܝܱܘܡܐ ܕ݁ܦ݁ܢܛܻܩܘܣܛܻܐ ܒ݁ܐܘܪܻܫܠܡ ܢܥܒ݁ܕ݂ܻܝܘܗ_ܝ
Acts 20:17 ܘܡܢܗ ܡܢ ܡܻܝܠܻܝܛܘܣ ܫܱܕܱ݁ܪ ܐܱܝܬܻ݁ܝ ܠܩܱܫܻܝܫܐ ܕ݁ܥܻܕ݁_ܬ݁ܐ ܕ݁ܐܦ݂ܣܘܣ
Acts 20:18 ܘܟ݂ܱܕ݂ ܐܬ݂ܱܘ ܠܘܬ݂ܗ ܐܡܱܪ ܠܗܘܢ ܐܱܢ_ܬ݁ܘܢ ܝܕ݂ܥܻܝܢ ܐܢ_ܬ݁ܘܢ ܕ݁ܡܢ ܝܱܘܡܐ ܩܱܕ݂ܡܝܐ ܕ݁ܥܠܬ݂ ܠܱܐܣܻܝܱܐ ܐܱܝܟܱ݁ܢܐ ܗܘܻܝܬ݂ ܥܱܡܟ݂ܘܢ ܟ݁ܠܗ ܙܱܒ݂ܢܐ
Acts 20:19 ܟܱ݁ܕ݂ ܦ݁ܠܱܚ ܐ_ܢܐ ܠܱܐܠܗܐ ܒ݁ܡܱܟܻ݁ܝܟ݂ܘܬ݂ܐ ܣܱܓܻ݁ܝܐܬ݂ܐ ܘܱܒ݂ܕ݂ܡܥܐ ܘܱܒ݂ܢܣܝܘܢܐ ܐܱܝܠܝܢ ܕ݁ܥܕ݂ܝܢ ܗ_ܘܱܘ ܥܠܱܝ ܒ݁ܢܟ݂ܠܱܝܗܘܢ ܕܻ݁ܝܗܘܕ݂ܝܐ
Acts 20:20 ܘܠܐ ܒ݁ܣܻܝܬ݂ ܒ݁ܡܕ݁ܡ ܕ݁ܦ݂ܱܩܚ ܗ_ܘܐ ܠܢܱܦ݂ܫܬ݂ܟ݂ܘܢ ܕܱ݁ܐܟ݂ܪܙ ܠܟ݂ܘܢ ܘܱܐܠܦ݂ ܒ݁ܫܘܩܐ ܘܱܒ݂ܒ݂ܬ݁ܐ
Acts 20:21 ܟܱ݁ܕ݂ ܡܣܱܗܕ݂ ܗ_ܘܻܝܬ݂ ܠܻܝܗܘܕ݂ܝܐ ܘܠܱܐܪܡܝܐ ܥܱܠ ܬ݁ܝܒ݁ܘܬ݂ܐ ܕܱ݁ܠܘܬ݂ ܐܱܠܗܐ ܘܗܱܝܡܢܘܬ݂ܐ ܕܱ݁ܒ݂ܡܪܱܢ ܝܫܘܥ ܡܫܻܝܚܐ
Acts 20:22 ܘܗܫܐ ܐܢܐ ܐܱܣܻܝܪ ܐ_ܢܐ ܒ݁ܪܘܚܐ ܘܐܙܠ ܐ_ܢܐ ܠܐܘܪܻܫܠܡ ܘܠܐ ܝܕ݂ܱܥ ܐ_ܢܐ ܡܢܐ ܐܪܱܥ ܠܻܝ ܒ݁ܗ
Acts 20:23 ܒ݁ܪܱܡ ܪܘܚܐ ܕ݁ܩܘܕ݂ܫܐ ܒ݁ܟ݂ܠ ܡܕ݂ܻܝܢܐ ܡܣܱܗܕ݂ ܠܻܝ ܘܐܡܱܪ ܕܱ݁ܐܣܘܪܐ ܘܐܘܠܨܢܐ ܥܬ݂ܻܝܕ݂ܻܝܢ ܠܟ݂
Acts 20:24 ܐܠܐ ܠܻܝ ܠܐ ܚܫܻܝܒ݂ܐ ܢܱܦ݂ܫܝ ܡܕ݁ܡ ܐܱܝܟ݂ ܕ݁ܐܫܱܠܡ ܪܗܛܝ ܘܬ݂ܫܡܫܬ݁ܐ ܕ݁ܩܱܒ݁ܠܬ݂ ܡܢ ܡܪܱܢ ܝܫܘܥ ܕܱ݁ܐܣܗܕ݂ ܥܱܠ ܣܒ݂ܱܪܬ݂ܐ ܕ݁ܛܱܝܒ݁ܘܬ݂ܗ ܕܱ݁ܐܠܗܐ
Acts 20:25 ܘܗܫܐ ܐܢܐ ܝܕ݂ܱܥ ܐ_ܢܐ ܕ݁ܬ݂ܘܒ݂ ܦܱ݁ܪܨܘܦ݁ܝ ܠܐ ܚܙܝܢ ܐܢ_ܬ݁ܘܢ ܟ݁ܠܟ݂ܘܢ ܐܱܝܠܝܢ ܕ݁ܐܬ݂ܟܱ݁ܪܟ݁ܬ݂ ܐܱܟ݂ܪܙܬ݂ ܠܟ݂ܘܢ ܡܱܠܟ݁ܘܬ݂ܐ
Acts 20:26 ܘܡܛܠ ܗܢܐ ܡܣܱܗܕ݂ ܐ_ܢܐ ܠܟ݂ܘܢ ܝܱܘܡܐ ܕ݁ܝܱܘܡܢܐ ܕܱ݁ܕ݂ܟ݂ܐ ܐ_ܢܐ ܡܢ ܕ݁ܡܐ ܕ݁ܟ݂ܠܟ݂ܘܢ
Acts 20:27 ܠܐ ܓ݁ܝܪ ܐܫܬ݁ܐܠܬ݂ ܕܱ݁ܐܘܕܱ݁ܥܟ݂ܘܢ ܟ݁ܠܗ ܨܒ݂ܝܢܗ ܕܱ݁ܐܠܗܐ
Acts 20:28 ܐܙܕܱ݁ܗ_ܪܘ ܗܟ݂ܻܝܠ ܒ݁ܢܱܦ݂ܫܟ݂ܘܢ ܘܱܒ݂ܟ݂ܠܗ ܡܱܪܥܻܝܬ݂ܐ ܗܝ ܕܱ݁ܐܩܻܝܡܟ݂ܘܢ ܒ݁ܗ ܪܘܚܐ ܕ݁ܩܘܕ݂ܫܐ ܐܦܻ݁ܣܩܘܦ݁ܐ ܕ݁ܬ݂ܪܥܘܢ ܠܥܻܕ݁_ܬ݁ܗ ܕܱ݁ܐܠܗܐ ܗܝ ܕܱ݁ܩܢܗ ܒܱ݁ܕ݂ܡܗ
Acts 20:29 ܐܢܐ ܝܕ݂ܱܥ ܐ_ܢܐ ܕ݁ܡܢ ܒ݁ܬ݂ܱܪ ܕ݁ܐܙܠ ܐ_ܢܐ ܢܥܠܘܢ ܥܱܡܟ݂ܘܢ ܕܻ݁ܐܒ݂ܐ ܬܱ݁ܩܻܝܦ݂ܐ ܕ݁ܠܐ ܚܝܣܻܝܢ ܥܱܠ ܡܱܪܥܻܝܬ݂ܐ
Acts 20:30 ܘܐܦ݂ ܡܢܟ݂ܘܢ ܕܻ݁ܝܠܟ݂ܘܢ ܢܩܘܡܘܢ ܓܱ݁ܒ݂ܪܐ ܡܡܱܠܠܱܝ ܡܥܱܩܡܬ݂ܐ ܐܱܝܟ݂ ܕ݁ܢܱܗܦ݁ܟ݂ܘܢ ܠܬ݂ܱܠܡܻܝܕ݂ܐ ܕ݁ܢܻܐܙܠ_ܘܢ ܒ݁ܬ݂ܱܪܗܘܢ
Acts 20:31 ܡܛܠ ܗܢܐ ܗܘܱܝܬ݁ܘܢ ܥܻܝܪܻܝܢ ܘܥܱܗܻܝܕ݂ܻܝܢ ܕܱ݁ܫܢܱܝܐ ܬ݁ܠܬ݂ ܠܐ ܫܠܻܝܬ݂ ܒ݁ܠܻܠܝܐ ܘܒ݂ܻܐܝܡܡܐ ܟܱ݁ܕ݂ ܒ݁ܕ݂ܡܥܐ ܡܱܪܬ݁ܐ ܐܢܐ ܠܐ_ܢܫ ܐ_ܢܫ ܡܢܟ݂ܘܢ
Acts 20:32 ܘܗܫܐ ܡܱܓ݂ܥܠ ܐ_ܢܐ ܠܟ݂ܘܢ ܠܱܐܠܗܐ ܘܱܠܡܠܬ݂ܐ ܕ݁ܛܱܝܒ݁ܘܬ݂ܗ ܕ݁ܗܻܝ ܡܫܟ݁ܚܐ ܒ݁ܢܝܐ ܠܟ݂ܘܢ ܘܝܗܒ݁ܐ ܠܟ݂ܘܢ ܝܘܪܬ݁ܢܐ ܥܱܡ ܟ݁ܠܗܘܢ ܩܱܕܻ݁ܝܫܐ
Acts 20:33 ܟ݁ܣܦ݁ܐ ܐܱܘ ܕܱ݁ܗܒ݂ܐ ܐܱܘ ܢܱܚܬ݁ܐ ܠܐ ܪܓ݁ܬ݂
Acts 20:34 ܘܱܐܢ_ܬ݁ܘܢ ܝܕ݂ܥܻܝܢ ܐܢ_ܬ݁ܘܢ ܕ݁ܠܱܣܢܻܝܩܘܬ݂ܝ ܘܠܱܐܝܠܝܢ ܕܻ݁ܐܝܬ݂ ܥܱܡܝ ܫܱܡܫ ܗܠܝܢ ܐܻܝܕ݂ܱܝ
Acts 20:35 ܘܟ݂ܠܡܕ݁ܡ ܚܱܘܻܝܬ݂ܟ݂ܘܢ ܕ݁ܗܟ݂ܱܢܐ ܘܠܐ ܠܡܠܐܐ ܘܱܠܡܻܐܨܱܦ݂ ܕܱ݁ܐܝܠܝܢ ܕܱ݁ܟ݂ܪܻܝܗܻܝܢ ܘܠܱܡܥܱܗܕ݂ܘ ܡܠܱܘܗ_ܝ ܕ݁ܡܪܱܢ ܝܫܘܥ ܡܛܠ ܕ݁ܗܘ ܐܡܱܪ ܕ݁ܛܘܒ݂ܱܘܗ_ܝ ܠܱܐܝܢܐ ܕ݁ܝܗܒ݂ ܝܱܬܻ݁ܝܪ ܡܢ ܐܱܝܢܐ ܕ݁ܢܣܒ݂
Acts 20:36 ܘܟ݂ܱܕ݂ ܗܠܝܢ ܐܡܱܪ ܩܥܕ݂ ܥܱܠ ܒ݁ܘܪܟܱ݁ܘܗ_ܝ ܘܨܱܠܻܝ ܘܟ݂ܠܗܘܢ ܐ_ܢܫܐ ܥܱܡܗ
Acts 20:37 ܘܱܗܘܬ݂ ܒ݁ܟ݂ܬ݂ܐ ܪܱܒ݁ܬ݂ܐ ܒ݁ܟ݂ܠܗܘܢ ܘܥܱܦ݁ܩܘܗ_ܝ ܘܱܡܢܱܫܩܻܝܢ ܗ_ܘܱܘ ܠܗ
Acts 20:38 ܝܱܬܻ݁ܝܪܐܝܻܬ݂ ܕ݁ܝܢ ܡܫܬܱ݁ܢܩܻܝܢ ܗ_ܘܱܘ ܥܱܠ ܗܝ ܡܠܬ݂ܐ ܕ݁ܐܡܱܪ ܕ݁ܠܐ ܬ݁ܘܒ݂ ܥܬ݂ܻܝܕ݂ܻܝܢ ܕ݁ܢܚܙܘܢ ܦܱ݁ܪܨܘܦ݁ܗ ܘܠܱܘܝܘܗ_ܝ ܥܕ݂ܱܡܐ ܠܐܠܦ݂ܐ
Acts 21:1 ܘܱܦ݂ܪܱܫܢ ܡܢܗܘܢ ܘܱܪܕ݂ܱܝܢ ܬ݁ܪܻܝܨܐܝܻܬ݂ ܠܩܘ ܓ݁ܙܱܪܬ݁ܐ ܘܱܠܝܱܘܡܐ ܐ_ܚܪܻܢܐ ܐܬ݂ܱܝܢ ܠܪܘܕ݂ܘܣ ܘܡܢ ܬܱ݁ܡܢ ܠܦܱ݁ܐܛܱܪܱܐ
Acts 21:2 ܘܐܫܟܱ݁ܚܢ ܬܱ݁ܡܢ ܐܠܦ݂ܐ ܕ݁ܐܙܠ_ܐ ܠܦ݂ܘܢܻܝܩܻܐ ܘܱܣܠܩܢ ܠܗ ܘܱܪܕ݂ܱܝܢ
Acts 21:3 ܘܡܱܛܻܝܢ ܥܕ݂ܱܡܐ ܠܘܬ݂ ܩܘܦ݁ܪܘܣ ܓ݁ܙܱܪܬ݁ܐ ܘܱܫܒ݂ܱܩܢܗ ܠܣܡܠܐ ܘܐܬ݂ܱܝܢ ܠܣܘܪܻܝܱܐ ܘܡܢ ܬܱ݁ܡܢ ܡܱܛܻܝܢ ܠܨܘܪ ܬܱ݁ܡܢ ܓ݁ܝܪ ܐܻܝܬ݂ ܗ_ܘܐ ܠܗ ܠܐܠܦ݂ܐ ܠܱܡܢܚܘ ܛܱܥܢܗ
Acts 21:4 ܘܟ݂ܱܕ݂ ܐܫܟܱ݁ܚܢ ܬܱ݁ܡܢ ܬܱ݁ܠܡܻܝܕ݂ܐ ܩܱܘܻܝܢ ܠܘܬ݂ܗܘܢ ܝܱܘܡܬ݂ܐ ܫܱܒ݂ܥܐ ܘܗܠܝܢ ܐܡܪܻܝܢ ܗ_ܘܱܘ ܟ݁ܠܝܘܡ ܠܦܱ݁ܘܠܘܣ ܒ݁ܪܘܚ ܕ݁ܠܐ ܢܻܐܙܱܠ ܠܐܘܪܻܫܠܡ
Acts 21:5 ܘܡܢ ܒ݁ܬ݂ܱܪ ܗܠܝܢ ܝܱܘܡܬ݂ܐ ܢܦ݂ܱܩܢ ܕ݁ܢܻܐܙܱܠ ܒ݁ܐܘܪܚܐ ܘܱܡܠܱܘܝܢ ܗ_ܘܱܘ ܠܱܢ ܟ݁ܠܗܘܢ ܗܢܘܢ ܘܢܫܱܝܗܘܢ ܘܱܒ݂ܢܱܝܗܘܢ ܥܕ݂ܱܡܐ ܠܒ݂ܱܪ ܡܢ ܡܕ݂ܻܝܢ_ܬ݁ܐ ܘܱܩܥܕ݂ܘ ܥܱܠ ܒ݁ܘܪܟܱ݁ܝܗܘܢ ܥܱܠ ܝܱܕ݂ ܝܱܡܐ ܘܨܱܠܻܝܘ
Acts 21:6 ܘܢܱܫܩܢ ܠܱܚܕ݂ܕ݂ܐ ܘܱܣܠܩܢ ܠܐܠܦ݂ܐ ܘܱܗܦ݂ܱܟ݂ܘ ܗܢܘܢ ܠܒ݂ܬܱ݁ܝܗܘܢ
Acts 21:7 ܚܢܱܢ ܕ݁ܝܢ ܪܕ݂ܱܝܢ ܡܢ ܨܘܪ ܘܐܬ݂ܱܝܢ ܠܥܱܟ݁ܘ ܡܕ݂ܻܝܢ_ܬ݁ܐ ܘܝܱܗ_ܒ݂ܢ ܫܠܡܐ ܠܱܐܚܐ ܕ݁ܬ݂ܱܡܢ ܘܱܫܪܱܝܢ ܨܐܕ݂ܱܝܗܘܢ ܝܱܘܡܐ ܚܱܕ݂
Acts 21:8 ܘܱܠܝܱܘܡܐ ܐ_ܚܪܻܢܐ ܢܦ݂ܱܩܢ ܘܐܬ݂ܱܝܢ ܠܩܣܱܪܻܝܱܐ ܘܥܱܠܢ ܫܪܱܝܢ ܒ݁ܒ݂ܱܝܬ݁ܗ ܕ݁ܦ݂ܻܝܠܻܝܦ݁ܘܣ ܡܣܱܒ݁ܪܢܐ ܐܱܝܢܐ ܕܻ݁ܐܝܬ݂ܱܘܗ_ܝ ܗ_ܘܐ ܡܢ ܫܱܒ݂ܥܐ
Acts 21:9 ܘܻܐܝܬ݂ ܗ_ܘܱܝ ܠܗ ܒ݁ܢܬ݂ܐ ܒ݁ܬ݂ܘܠܬ݂ܐ ܐܱܪܒܱ݁ܥ ܕ݁ܡܬ݂ܢܱܒ݁ܝܢ ܗ_ܘܱܝ
Acts 21:10 ܘܟ݂ܱܕ݂ ܐܻܝܬ݂ܱܝܢ ܬܱ݁ܡܢ ܝܱܘܡܬ݂ܐ ܣܱܓܻ݁ܝܐܐ ܢܚܬ݂ ܗ_ܘܐ ܡܢ ܝܻܗܘܕ݂ ܢܒ݂ܻܝܐ ܚܱܕ݂ ܕܱ݁ܫܡܗ ܗܘܐ ܐܱܓ݂ܱܒ݂ܘܣ
Acts 21:11 ܘܥܱܠ ܠܘܬ݂ܱܢ ܘܱܫܩܱܠ ܥܪܱܩܬ݂ܐ ܕ݁ܚܱܨܱܘܗ_ܝ ܕ݁ܦܱ݁ܘܠܘܣ ܘܐܣܱܪ ܪܓ݂ܠܐ ܕ݁ܢܱܦ݂ܫܗ ܘܻܐܝܕ݂ܱܘܗ_ܝ ܘܐܡܱܪ ܗܟ݂ܱܢܐ ܐܡܱܪ ܪܘܚܐ ܕ݁ܩܘܕ݂ܫܐ ܕ݁ܓ݂ܱܒ݂ܪܐ ܡܪܗ ܕ݁ܥܪܱܩܬ݂ܐ ܗܕ݂ܐ ܗܟ݂ܱܢܐ ܢܐܣܪܘܢܗ ܝܻܗܘܕ݂ܝܐ ܒ݁ܐܘܪܻܫܠܡ ܘܢܱܫܠܡܘܢܗ ܒܻ݁ܐܝܕ݂ܱܝ ܥܱܡ_ܡܐ
Acts 21:12 ܘܟ݂ܱܕ݂ ܗܠܝܢ ܡܠܐ ܫܡܱܥܢ ܒ݁ܥܱܝܢ ܡܢܗ ܚܢܱܢ ܘܱܒ݂ܢܱܝ ܐܱܬ݂ܪܐ ܕ݁ܠܐ ܢܻܐܙܱܠ ܠܐܘܪܻܫܠܡ
Acts 21:13 ܗܝܕ݁ܝܢ ܥܢܐ ܘܐܡܱܪ ܦܱ݁ܘܠܘܣ ܡܢܐ ܥܒ݂ܕܻ݁ܝܢ ܐܢ_ܬ݁ܘܢ ܕ݁ܒ݂ܟ݂ܝܢ ܐܢ_ܬ݁ܘܢ ܘܫܚܩܻܝܢ ܐܢ_ܬ݁ܘܢ ܠܗ ܠܠܒ݁ܝ ܐܢܐ ܓ݁ܝܪ ܠܐ ܗ_ܘܐ ܕ݁ܐܬ݂ܐܣܱܪ ܒܱ݁ܠܚܘܕ݂ ܡܛܱܝܱܒ݂ ܐ_ܢܐ ܐܠܐ ܐܦ݂ ܕ݁ܐܡܘܬ݂ ܒ݁ܐܘܪܻܫܠܡ ܚܠܦ݂ ܫܡܗ ܕ݁ܡܪܱܢ ܝܫܘܥ
Acts 21:14 ܘܟ݂ܱܕ݂ ܠܐ ܐܬ݁ܛܦܻ݁ܝܣ ܠܱܢ ܒ݁ܗܠܢ ܠܱܢ ܘܐܡܱܪܢ ܕ݁ܨܒ݂ܝܢܗ ܕ݁ܡܪܱܢ ܢܗܘܐ
Acts 21:15 ܘܒ݂ܬ݂ܱܪ ܝܱܘܡܬ݂ܐ ܗܠܝܢ ܐܬ݁ܛܱܝܱܒ݂ܢ ܘܱܣܠܩܢ ܠܱܢ ܠܐܘܪܻܫܠܡ
Acts 21:16 ܘܐܬ݂ܱܘ ܗ_ܘܱܘ ܥܱܡܱܢ ܐ_ܢܫܐ ܬܱ݁ܠܡܻܝܕ݂ܐ ܡܢ ܩܣܱܪܻܝܱܐ ܟܱ݁ܕ݂ ܕ݁ܒ݂ܻܝܪܻܝܢ ܥܱܡܗܘܢ ܐܱܚܐ ܚܱܕ݂ ܡܢ ܬܱ݁ܠܡܻܝܕ݂ܐ ܩܱܕ݂ܡܝܐ ܕܱ݁ܫܡܗ ܗܘܐ ܡܢܱܣܘܢ ܘܻܐܝܬ݂ܱܘܗ_ܝ ܗ_ܘܐ ܡܢ ܩܘܦ݁ܪܘܣ ܕܱ݁ܢܩܱܒ݁ܠܱܢ ܒ݁ܒ݂ܱܝܬ݁ܗ
Acts 21:17 ܘܟ݂ܱܕ݂ ܐܬ݂ܱܝܢ ܠܐܘܪܻܫܠܡ ܩܱܒ݁ܠܘܢ ܐܱܚܐ ܚܕ݂ܝܐܝܻܬ݂
Acts 21:18 ܘܱܠܝܱܘܡܐ ܐ_ܚܪܻܢܐ ܥܱܠܢ ܥܱܡ ܦܱ݁ܘܠܘܣ ܠܘܬ݂ ܝܱܥܩܘܒ݂ ܟܱ݁ܕ݂ ܐܻܝܬ݂ ܗ_ܘܐ ܠܘܬ݂ܗ ܟ݁ܠܗܘܢ ܩܱܫܻܝܫܐ
Acts 21:19 ܘܝܱܗ_ܒ݂ܢ ܠܗܘܢ ܫܠܡܐ ܘܡܫܬܱ݁ܥܐ ܗ_ܘܐ ܠܗܘܢ ܦܱ݁ܘܠܘܣ ܒ݁ܬ݂ܱܪ ܒ݁ܬ݂ܱܪ ܟ݁ܠ ܡܐ ܕܱ݁ܥܒ݂ܱܕ݂ ܐܱܠܗܐ ܒ݁ܥܱܡ_ܡܐ ܒ݁ܬ݂ܫܡܫܬ݁ܗ
Acts 21:20 ܘܟ݂ܱܕ݂ ܫܡܱܥܘ ܫܱܒܱ݁ܚܘ ܠܱܐܠܗܐ ܘܐܡܱܪܘ ܠܗ ܚܙܐ ܐܱܢ_ܬ݁ ܐܱܚܘܢ ܟ݁ܡܐ ܪܒ݁ܘܢ ܐܻܝܬ݂ ܒܻ݁ܝܗܘܕ݂ ܐܱܝܠܝܢ ܕ݁ܗܱܝܡܢܘ ܘܟ݂ܠܗܘܢ ܗܠܝܢ ܛܱܢܢܐ ܐܢܘܢ ܕ݁ܢܡܘܣܐ
Acts 21:21 ܐܬ݂ܐܡܱܪ ܠܗܘܢ ܕ݁ܝܢ ܥܠܱܝܟ݁ ܕ݁ܡܱܠܦ݂ ܐܱܢ_ܬ݁ ܕ݁ܢܦ݂ܪܩܘܢ ܡܢ ܡܘܫܐ ܟ݁ܠܗܘܢ ܝܻܗܘܕ݂ܝܐ ܕܱ݁ܒ݂ܥܱܡ_ܡܐ ܟܱ݁ܕ݂ ܐܡܱܪ ܐܱܢ_ܬ݁ ܕ݁ܠܐ ܢܗܘܘܢ ܓ݁ܙܪܻܝܢ ܒ݁ܢܱܝܗܘܢ ܘܠܐ ܒܱ݁ܥܝܕ݂ܐ ܕ݁ܢܡܘܣܐ ܢܗܘܘܢ ܡܗܱܠܟ݂ܻܝܢ
Acts 21:22 ܡܛܠ ܗܟ݂ܻܝܠ ܕ݁ܡܫܬܱ݁ܡܥܐ ܗ_ܝ ܠܗܘܢ ܕ݁ܐܬ݂ܱܝܬ݁ ܠܟ݂ܐ
Acts 21:23 ܥܒ݂ܕ݂ ܡܕ݁ܡ ܕ݁ܐܡܪܻܝܢܱܢ ܠܟ݂ ܐܻܝܬ݂ ܠܱܢ ܓܱ݁ܒ݂ܪܐ ܐܱܪܒ݁ܥܐ ܕܱ݁ܢܕ݂ܻܝܪ ܠܗܘܢ ܕ݁ܢܬ݁ܕܱ݁ܟ݁ܘܢ
Acts 21:24 ܕ݁ܒ݂ܱܪ ܐܢܘܢ ܘܙܠ ܐܬ݁ܕܱ݁ܟ݁ܐ ܥܱܡܗܘܢ ܘܱܐܦ݁ܩ ܥܠܱܝܗܘܢ ܢܱܦ݂ܩܬ݂ܐ ܐܱܝܟ݂ ܕ݁ܢܓ݂ܪܥܘܢ ܪܻܫܱܝܗܘܢ ܘܡܬ݂ܝܱܕ݂ܥܐ ܠܟ݂ܠܢܫ ܕ݁ܡܕ݁ܡ ܕ݁ܐܬ݂ܐܡܱܪ ܥܠܱܝܟ݁ ܕܱ݁ܓ݁ܠ ܗ_ܘ ܘܱܐܢ_ܬ݁ ܠܢܡܘܣܐ ܫܠܡ ܐܱܢ_ܬ݁ ܘܢܛܱܪ
Acts 21:25 ܥܱܠ ܐܱܝܠܝܢ ܕ݁ܝܢ ܕ݁ܗܱܝܡܢܘ ܡܢ ܥܱܡ_ܡܐ ܚܢܱܢ ܟ݁ܬ݂ܱܒ݂ܢ ܕ݁ܢܗܘܘܢ ܢܛܪܻܝܢ ܢܱܦ݂ܫܗܘܢ ܡܢ ܕܱ݁ܕ݂ܒ݂ܻܝܚܐ ܘܡܢ ܙܢܝܘܬ݂ܐ ܘܡܢ ܚܢܻܝܩܐ ܘܡܢ ܕ݁ܡܐ
Acts 21:26 ܗܝܕ݁ܝܢ ܦܱ݁ܘܠܘܣ ܕ݁ܒ݂ܱܪ ܐܢܘܢ ܠܓ݂ܱܒ݂ܪܐ ܗܠܝܢ ܠܝܱܘܡܐ ܐ_ܚܪܻܢܐ ܘܐܬ݁ܕܱ݁ܟܻ݁ܝ ܥܱܡܗܘܢ ܘܥܱܠ ܐܙܱܠ ܠܗܱܝܟ݁ܠܐ ܟܱ݁ܕ݂ ܡܱܘܕܱ݁ܥ ܠܗܘܢ ܡܘܠܝܐ ܕ݁ܝܱܘܡܬ݂ܐ ܕ݁ܬ݂ܱܕ݂ܟܻ݁ܝܬ݂ܐ ܥܕ݂ܱܡܐ ܕ݁ܐܬ݂ܩܱܪܱܒ݂ ܩܘܪܒ݁ܢܐ ܕ݁ܐ_ܢܫ ܐ_ܢܫ ܡܢܗܘܢ
Acts 21:27 ܘܟ݂ܱܕ݂ ܡܱܛܻܝ ܝܱܘܡܐ ܕ݁ܫܱܒ݂ܥܐ ܝܻܗܘܕ݂ܝܐ ܕ݁ܡܢ ܐܱܣܻܝܱܐ ܚܙܱܐܘܗ_ܝ ܒ݁ܗܱܝܟ݁ܠܐ ܘܓ݂ܱܪܻܝܘ ܥܠܱܘܗ_ܝ ܥܱܡܐ ܟ݁ܠܗ ܘܱܐܪܡܻܝܘ ܥܠܱܘܗ_ܝ ܐܻܝܕ݂ܱܝܐ
Acts 21:28 ܟܱ݁ܕ݂ ܡܒ݂ܱܓ݁ܢܻܝܢ ܘܐܡܪܻܝܢ ܓܱ݁ܒ݂ܪܐ ܒ݁ܢܱܝ ܐܻܝܣܪܝܠ ܥܱܕܱ݁ܪܘ ܗܢܐ ܗ_ܘ ܓܱ݁ܒ݂ܪܐ ܕ݁ܠܘܩܒ݂ܱܠ ܥܱܡܐ ܕܻ݁ܝܠܱܢ ܡܱܠܦ݂ ܒ݁ܟ݂ܠ ܕ݁ܘܟ݁ܐ ܘܠܘܩܒ݂ܱܠ ܢܡܘܣܐ ܘܠܘܩܒ݂ܱܠ ܐܱܬ݂ܪܐ ܗܢܐ ܘܐܦ݂ ܠܱܐܪܡܝܐ ܐܱܥܠ ܠܗܱܝܟ݁ܠܐ ܘܣܱܝܒ݂ܗ ܠܱܐܬ݂ܪܐ ܗܢܐ ܩܱܕܻ݁ܝܫܐ
Acts 21:29 ܩܱܕ݁ܡܘ ܗ_ܘܱܘ ܓ݁ܝܪ ܚܙܱܘ ܥܱܡܗ ܠܱܛܪܘܦ݂ܻܝܡܣ ܐܦ݂ܣܝܐ ܒܱ݁ܡܕ݂ܻܝܢ_ܬ݁ܐ ܘܣܒ݂ܪܻܝܢ ܗ_ܘܱܘ ܕ݁ܥܱܡ ܦܱ݁ܘܠܘܣ ܥܱܠ ܠܗܱܝܟ݁ܠܐ
Acts 21:30 ܘܐܫܬܱ݁ܓ݂ܫܱܬ݂ ܟ݁ܠܗ ܡܕ݂ܻܝܢ_ܬ݁ܐ ܘܐܬ݂ܟܱ݁ܢܱܫܘ ܟ݁ܠܗ ܥܱܡܐ ܘܱܐܚܕ݁ܘܗ_ܝ ܠܦܱ݁ܘܠܘܣ ܘܓ݂ܱܪܘܗ_ܝ ܠܒ݂ܱܪ ܡܢ ܗܱܝܟ݁ܠܐ ܘܒ݂ܱܪ ܫܥܬ݂ܗ ܐܬ݁ܬ݁ܚܕ݂ܘ ܬܱ݁ܪܥܐ
Acts 21:31 ܘܟ݂ܱܕ݂ ܒ݁ܥܐ ܗ_ܘܐ ܟ݁ܢܫܐ ܠܡܩܛܠܗ ܐܫܬܱ݁ܡܥܱܬ݂ ܠܟܻ݁ܠܻܝܱܪܟ݂ܐ ܕ݁ܐܣܦܻ݁ܝܪ ܕ݁ܟ݂ܠܗ ܡܕ݂ܻܝܢ_ܬ݁ܐ ܐܬ݁ܬ݁ܙܻܝܥܱܬ݂ ܠܗ
Acts 21:32 ܘܒ݂ܱܪ ܫܥܬ݂ܗ ܕ݁ܒ݂ܱܪ ܠܩܢܛܪܘܢܐ ܘܠܐܣܛܪܱܛܻܝܘܛܐ ܣܱܓܻ݁ܝܐܐ ܘܱܪܗܛܘ ܥܠܱܝܗܘܢ ܘܟ݂ܱܕ݂ ܚܙܱܘ ܠܟܻ݁ܠܻܝܱܪܟ݂ܐ ܘܠܐܣܛܪܱܛܻܝܘܛܐ ܒ݁ܗܠܘ ܡܢ ܕ݁ܡܚܝܢ ܗ_ܘܱܘ ܠܗ ܠܦܱ݁ܘܠܘܣ
Acts 21:33 ܘܱܩܪܒ݂ ܠܘܬ݂ܗ ܟܻ݁ܠܻܝܱܪܟ݂ܐ ܘܱܐܚܕ݁ܗ ܘܱܦ݂ܩܱܕ݂ ܕ݁ܢܐܣܪܘܢܗ ܒ݁ܬ݂ܱܪܬ݁ܝܢ ܫܻܫܠܢ ܘܱܡܫܱܐܠ ܗ_ܘܐ ܥܠܱܘܗ_ܝ ܕ݁ܡܱܢܘ ܘܡܢܐ ܥܒ݂ܱܕ݂
Acts 21:34 ܘܩܥܝܢ ܗ_ܘܱܘ ܥܠܱܘܗ_ܝ ܐ_ܢܫܐ ܡܢ ܐܟ݂ܠܘܣ ܡܕ݁ܡ ܡܕ݁ܡ ܘܡܛܠ ܩܥܬ݂ܗܘܢ ܠܐ ܡܫܟܱ݁ܚ ܗ_ܘܐ ܠܡܕܱ݁ܥ ܐܱܝܕ݂ܐ ܗ_ܝ ܫܱܪܻܝܪܬ݁ܐ ܘܱܦ݂ܩܱܕ݂ ܗ_ܘܐ ܕ݁ܢܱܘܒ݁ܠܘܢܗ ܠܡܱܫܪܻܝܬ݂ܐ
Acts 21:35 ܘܟ݂ܱܕ݂ ܡܱܛܻܝ ܦܱ݁ܘܠܘܣ ܠܕ݂ܱܪܓ݁ܐ ܛܱܥܢܘܗ_ܝ ܐܣܛܪܱܛܻܝܘܛܐ ܡܛܠ ܩܛܻܝܪܐ ܕ݁ܥܱܡܐ
Acts 21:36 ܐܬ݂ܐ ܗ_ܘܐ ܓ݁ܝܪ ܒ݁ܬ݂ܪܗ ܥܱܡܐ ܣܱܓܻ݁ܝܐܐ ܘܩܥܝܢ ܗ_ܘܱܘ ܘܐܡܪܻܝܢ ܫܩܘܠܝܗ_ܝ
Acts 21:37 ܘܟ݂ܱܕ݂ ܡܱܛܻܝ ܠܡܥܱܠ ܠܡܱܫܪܻܝܬ݂ܐ ܗܘ ܦܱ݁ܘܠܘܣ ܐܡܱܪ ܠܟܻ݁ܠܻܝܱܪܟ݂ܐ ܐܢ ܡܱܦ݁ܣ ܐܱܢ_ܬ݁ ܠܻܝ ܐܡܱܠܠ ܥܱܡܟ݂ ܗܘ ܕ݁ܝܢ ܐܡܱܪ ܠܗ ܝܱܘܢܐܝܻܬ݂ ܝܕ݂ܱܥ ܐܱܢ_ܬ݁
Acts 21:38 ܠܐ ܗ_ܘܱܝܬ݁ ܐܱܢ_ܬ݁ ܗܱܘ ܡܨܪܝܐ ܕܱ݁ܩܕ݂ܡ ܝܱܘܡܬ݂ܐ ܗܠܝܢ ܐܱܙܻܝܥܬ݁ ܘܱܐܦ݁ܩܬ݁ ܠܡܱܕ݂ܒ݁ܪܐ ܐܱܪܒ݁ܥܐ ܐܱܠܦ݂ܻܝܢ ܓܱ݁ܒ݂ܪܐ ܥܒ݂ܕܱ݁ܝ ܒܻ݁ܝܫܬ݂ܐ
Acts 21:39 ܐܡܱܪ ܠܗ ܦܱ݁ܘܠܘܣ ܐܢܐ ܓܱ݁ܒ݂ܪܐ ܐ_ܢܐ ܝܻܗܘܕ݂ܝܐ ܡܢ ܛܱܪܣܘܣ ܕ݁ܩܻܝܠܻܝܩܻܝܱܐ ܡܕ݂ܻܝܢ_ܬ݁ܐ ܝܻܕ݂ܻܝܥܬ݁ܐ ܕ݁ܒ݂ܗ ܝܻܠܻܝܕ݂ ܐ_ܢܐ ܒ݁ܥܐ ܐ_ܢܐ ܡܢܟ݂ ܐܱܦ݁ܣ ܠܻܝ ܠܱܡܡܱܠܠܘ ܠܥܱܡܐ
Acts 21:40 ܘܟ݂ܱܕ݂ ܐܱܦ݁ܣ ܠܗ ܩܡ ܦܱ݁ܘܠܘܣ ܥܱܠ ܕܱ݁ܪܓ݁ܐ ܘܱܐܙܻܝܥ ܗ_ܘܐ ܠܗܘܢ ܐܻܝܕ݂ܗ ܘܟ݂ܱܕ݂ ܒ݁ܗܠܘ ܡܱܠܠ ܥܱܡܗܘܢ ܥܒ݂ܪܐܝܻܬ݂ ܘܐܡܱܪ ܠܗܘܢ
Acts 22:1 ܐܱܚܐ ܘܱܐܒ݂ܗܬ݂ܐ ܫܡܱܥܘ ܡܱܦܱ݁ܩ ܒ݁ܪܘܚ ܕܱ݁ܠܘܬ݂ܟ݂ܘܢ
Acts 22:2 ܘܟ݂ܱܕ݂ ܫܡܱܥܘ ܕ݁ܥܒ݂ܪܐܝܻܬ݂ ܡܡܱܠܠ ܗ_ܘܐ ܥܱܡܗܘܢ ܝܱܬܻ݁ܝܪܐܝܻܬ݂ ܒ݁ܗܠܘ ܘܐܡܱܪ ܠܗܘܢ
Acts 22:3 ܐܢܐ ܓܱ݁ܒ݂ܪܐ ܐ_ܢܐ ܝܻܗܘܕ݂ܝܐ ܘܻܝܠܻܝܕ݂ ܐ_ܢܐ ܒ݁ܛܱܪܣܘܣ ܕ݁ܩܻܝܠܻܝܩܻܝܱܐ ܐܬ݂ܪܱܒܻ݁ܝܬ݂ ܕ݁ܝܢ ܒ݁ܗܕ݂ܐ ܡܕ݂ܻܝܢ_ܬ݁ܐ ܥܱܠ ܓ݁ܢ_ܒ݂ ܪܓ݂ܠܱܘܗ_ܝ ܕ݁ܓ݂ܱܡܱܠܻܝܐܝܠ ܘܐܬ݂ܪܕ݂ܻܝܬ݂ ܓ݁ܡܻܝܪܐܝܻܬ݂ ܒ݁ܢܡܘܣܐ ܕܱ݁ܐܒ݂ܗܬ݂ܱܢ ܘܻܐܝܬ݂ܱܝ ܗ_ܘܻܝܬ݂ ܛܱܢܢܐ ܕܱ݁ܐܠܗܐ ܐܱܝܟ݂ ܡܐ ܕ݁ܐܦ݂ ܐܱܢ_ܬ݁ܘܢ ܟ݁ܠܟ݂ܘܢ ܐܻܝܬ݂ܱܝܟ݁ܘܢ
Acts 22:4 ܘܱܠܗܕ݂ܐ ܐܘܪܚܐ ܪܕ݂ܦ݁ܬ݂ ܥܕ݂ܱܡܐ ܠܡܱܘܬ݁ܐ ܟܱ݁ܕ݂ ܐܣܱܪ ܗ_ܘܻܝܬ݂ ܘܡܱܫܠܡ ܗ_ܘܻܝܬ݂ ܠܒ݂ܝܬ݂ ܐܱܣܻܝܪܐ ܓܱ݁ܒ݂ܪܐ ܘܢܫܐ
Acts 22:5 ܐܱܝܟ݂ ܡܐ ܕ݁ܣܗܕ݂ ܥܠܱܝ ܪܱܒ݁ ܟ݁ܗܢܐ ܘܟ݂ܠܗܘܢ ܩܱܫܻܝܫܐ ܕ݁ܡܢܗܘܢ ܩܱܒ݁ܠܬ݂ ܐܓ݁ܪܬ݂ܐ ܕܻ݁ܐܙܱܠ ܠܘܬ݂ ܐܱܚܐ ܕܱ݁ܒ݂ܕ݂ܱܪܡܣܘܩ ܕ݁ܐܦ݂ ܠܗܢܘܢ ܕܻ݁ܐܝܬ݂ ܗ_ܘܱܘ ܬܱ݁ܡܢ ܐܱܝܬ݁ܐ ܐܢܘܢ ܠܐܘܪܻܫܠܡ ܟܱ݁ܕ݂ ܐܱܣܻܝܪܻܝܢ ܘܱܢܩܱܒ݁ܠܘܢ ܡܣܡ ܒ݁ܪܻܫܐ
Acts 22:6 ܘܟ݂ܱܕ݂ ܐܙܠ ܗ_ܘܻܝܬ݂ ܘܫܱܪܻܝܬ݂ ܡܡܱܛܐ ܐ_ܢܐ ܠܕ݂ܱܪܡܣܘܩ ܒ݁ܦ݂ܠܓ݁ܗ ܕ݁ܝܱܘܡܐ ܡܢ ܬ݁ܚܝܬ݂ ܫܠܝܐ ܡܢ ܫܡܱܝܐ ܐܱܙܠܓ݂ ܥܠܱܝ ܢܘܗܪܐ ܣܱܓܻ݁ܝܐܐ
Acts 22:7 ܘܢܦ݂ܠܬ݂ ܥܱܠ ܐܱܪܥܐ ܘܫܡܥܬ݂ ܩܠܐ ܕ݁ܐܡܱܪ ܗ_ܘܐ ܠܻܝ ܫܐܘܠ ܫܐܘܠ ܡܢܐ ܪܕ݂ܦ݂ ܐܱܢ_ܬ݁ ܠܻܝ
Acts 22:8 ܐܢܐ ܕ݁ܝܢ ܥܢܻܝܬ݂ ܘܐܡܪܬ݂ ܡܱܢ ܐܱܢ_ܬ݁ ܡܪܝ ܘܗܘ ܐܡܱܪ ܠܻܝ ܐܢܐ ܗܘ ܝܫܘܥ ܢܨܪܝܐ ܕܱ݁ܐܢ_ܬ݁ ܪܕ݂ܦ݂ ܐܱܢ_ܬ݁
Acts 22:9 ܘܐ_ܢܫܐ ܕܻ݁ܐܝܬ݂ ܗ_ܘܱܘ ܥܱܡܝ ܚܙܱܘ ܢܘܗܪܐ ܩܠܐ ܕ݁ܝܢ ܠܐ ܫܡܱܥܘ ܕ݁ܗܱܘ ܕܱ݁ܡܡܱܠܠ ܗ_ܘܐ ܥܱܡܝ
Acts 22:10 ܘܐܡܪܬ݂ ܡܢܐ ܐܥܒ݁ܕ݂ ܡܪܝ ܘܡܪܱܢ ܐܡܱܪ ܠܻܝ ܩܘܡ ܙܠ ܠܕ݂ܱܪܡܣܘܩ ܘܬ݂ܱܡܢ ܢܬ݂ܡܱܠܱܠ ܥܱܡܟ݂ ܥܱܠ ܟ݁ܠ ܡܕ݁ܡ ܕ݁ܡܬ݂ܦ݁ܩܕ݂ ܠܟ݂ ܕ݁ܬ݂ܥܒ݁ܕ݂
Acts 22:11 ܘܟ݂ܱܕ݂ ܠܐ ܡܬ݂ܚܙܐ ܗ_ܘܐ ܠܻܝ ܡܛܠ ܬ݁ܫܒ݁ܘܚܬ݁ܗ ܕ݁ܢܘܗܪܐ ܗܱܘ ܐܱܚܕ݁ܘܢܝ ܒܻ݁ܐܝܕ݂ܱܝ ܗܢܘܢ ܕ݁ܥܱܡܝ ܗ_ܘܱܘ ܘܥܠܬ݂ ܠܕ݂ܱܪܡܣܘܩ
Acts 22:12 ܘܓ݂ܱܒ݂ܪܐ ܚܱܕ݂ ܚܱܢܱܢܝܐ ܟܻ݁ܐܢܐ ܒ݁ܢܡܘܣܐ ܐܱܝܟ݂ ܕ݁ܣܗܕܻ݁ܝܢ ܗ_ܘܱܘ ܥܠܱܘܗ_ܝ ܟ݁ܠܗܘܢ ܝܻܗܘܕ݂ܝܐ ܕ݁ܬ݂ܱܡܢ
Acts 22:13 ܐܬ݂ܐ ܠܘܬ݂ܝ ܘܐܡܱܪ ܠܻܝ ܫܐܘܠ ܐܚܝ ܦ݁ܬ݂ܱܚ ܥܱܝܢܱܝܟ݁ ܘܒ݂ܗ ܒ݁ܫܥܬ݂ܐ ܐܬ݂ܦܱ݁ܬܱ݁ܚ ܥܱܝܢܱܝ ܘܚܪܬ݂ ܒ݁ܗ
Acts 22:14 ܘܐܡܱܪ ܠܻܝ ܐܱܠܗܐ ܕܱ݁ܐܒ݂ܗܬ݂ܱܢ ܐܱܩܻܝܡܟ݂ ܠܡܕܱ݁ܥ ܨܒ݂ܝܢܗ ܘܬ݂ܚܙܐ ܠܙܱܕܻ݁ܝܩܐ ܘܬ݂ܫܡܱܥ ܩܠܐ ܡܢ ܦ݁ܘܡܗ
Acts 22:15 ܘܬ݂ܗܘܐ ܠܗ ܣܗܕ݁ܐ ܠܘܬ݂ ܟ݁ܠܗܘܢ ܒ݁ܢܱܝܢܫܐ ܥܱܠ ܟ݁ܘܠ ܡܐ ܕܱ݁ܚܙܱܝܬ݁ ܘܱܫܡܱܥܬ݁
Acts 22:16 ܘܗܫܐ ܡܢܐ ܡܫܬܱ݁ܘܚܱܪ ܐܱܢ_ܬ݁ ܩܘܡ ܥܡܱܕ݂ ܘܐܬ݁ܕܱ݁ܟ݁ܐ ܡܢ ܚܛܗܱܝܟ݁ ܟܱ݁ܕ݂ ܩܪܐ ܐܱܢ_ܬ݁ ܫܡܗ
Acts 22:17 ܘܗܦ݂ܟ݁ܬ݂ ܐܬ݂ܻܝܬ݂ ܠܟ݂ܐ ܠܐܘܪܻܫܠܡ ܘܨܱܠܻܝܬ݂ ܒ݁ܗܱܝܟ݁ܠܐ
Acts 22:18 ܘܱܚܙܻܝܬ݂ܗ ܒ݁ܚܙܘܐ ܟܱ݁ܕ݂ ܐܡܱܪ ܠܻܝ ܐܣܬܱ݁ܪܗܱܒ݂ ܘܦ݂ܘܩ ܠܟ݂ ܡܢ ܐܘܪܻܫܠܡ ܡܛܠ ܕ݁ܠܐ ܡܩܱܒ݁ܠܻܝܢ ܣܗܕ݁ܘܬ݂ܟ݂ ܕܱ݁ܥܠܱܝ
Acts 22:19 ܘܐܢܐ ܐܡܪܬ݂ ܡܪܝ ܐܦ݂ ܗܢܘܢ ܝܕ݂ܥܻܝܢ ܕ݁ܐܢܐ ܡܱܫܠܡ ܗ_ܘܻܝܬ݂ ܠܒ݂ܝܬ݂ ܐܱܣܻܝܪܐ ܘܡܚܐ ܗ_ܘܻܝܬ݂ ܒ݁ܟ݂ܠ ܟ݁ܢܘܫܢ ܠܱܐܝܠܝܢ ܕܱ݁ܡܗܱܝܡܢܻܝܢ ܗ_ܘܱܘ ܒ݁ܟ݂
Acts 22:20 ܘܟ݂ܱܕ݂ ܡܬ݂ܐܫܕ݂ ܗ_ܘܐ ܕ݁ܡܗ ܕ݁ܐܣܛܦ݂ܱܢܣ ܣܗܕ݁ܟ݂ ܘܐܦ݂ ܐܢܐ ܥܱܡܗܘܢ ܩܐܡ ܗ_ܘܻܝܬ݂ ܘܫܠܡ ܗ_ܘܻܝܬ݂ ܠܨܒ݂ܝܢܗܘܢ ܕ݁ܩܛܘܠܱܘܗ_ܝ ܘܢܛܱܪ ܗ_ܘܻܝܬ݂ ܡܐܢܐ ܕܱ݁ܐܝܠܝܢ ܕ݁ܪܓ݂ܡܻܝܢ ܗ_ܘܱܘ ܠܗ
Acts 22:21 ܘܐܡܱܪ ܠܻܝ ܙܠ ܕ݁ܐܢܐ ܡܫܱܕܱ݁ܪ ܐ_ܢܐ ܠܟ݂ ܠܪܘܚܩܐ ܠܡܱܟ݂ܪܙܘ ܠܥܱܡ_ܡܐ
Acts 22:22 ܘܟ݂ܱܕ݂ ܫܱܡܥܘܗ_ܝ ܠܦܱ݁ܘܠܘܣ ܥܕ݂ܱܡܐ ܠܗܕ݂ܐ ܡܠܬ݂ܐ ܐܱܪܻܝܡܘ ܩܠܗܘܢ ܘܱܩܥܱܘ ܢܫܬ݁ܩܠ ܡܢ ܐܱܪܥܐ ܐܱܝܢܐ ܕ݁ܗܟ݂ܱܢܐ ܗ_ܘ ܠܐ ܓ݁ܝܪ ܘܠܐ ܠܗ ܠܡܚܐ
Acts 22:23 ܘܟ݂ܱܕ݂ ܡܒ݂ܱܓ݁ܢܻܝܢ ܗ_ܘܱܘ ܘܱܡܫܱܕ݁ܝܢ ܗ_ܘܱܘ ܡܐܢܱܝܗܘܢ ܘܡܱܣܩܻܝܢ ܗ_ܘܱܘ ܚܠܐ ܠܱܫܡܱܝܐ
Acts 22:24 ܦ݁ܩܱܕ݂ ܟܻ݁ܠܻܝܱܪܟ݂ܐ ܕ݁ܢܱܥܠܘܢܗ ܠܡܱܫܪܻܝܬ݂ܐ ܘܱܦ݂ܩܱܕ݂ ܕܱ݁ܒ݂ܢܓ݂ܕ݁ܐ ܢܫܬܱ݁ܐܱܠ ܐܱܝܟ݂ ܕ݁ܢܕܱ݁ܥ ܡܛܠ ܐܱܝܕ݂ܐ ܥܠܬ݂ܐ ܩܥܝܢ ܗ_ܘܱܘ ܥܠܱܘܗ_ܝ
Acts 22:25 ܘܟ݂ܱܕ݂ ܡܱܬ݂ܚܘܗ_ܝ ܒ݁ܥܱܪܩܐ ܐܡܱܪ ܗܘ ܦܱ݁ܘܠܘܣ ܠܩܢܛܪܘܢܐ ܕ݁ܩܐܡ ܗ_ܘܐ ܥܠܱܘܗ_ܝ ܡܱܦܱ݁ܣ ܠܟ݂ܘܢ ܕܱ݁ܠܓ݂ܱܒ݂ܪܐ ܪܗ_ܘܡܝܐ ܕ݁ܠܐ ܡܚܱܝܱܒ݂ ܕܱ݁ܬ݂ܢܱܓ݁ܕ݂ܘܢ
Acts 22:26 ܘܟ݂ܱܕ݂ ܫܡܱܥ ܩܢܛܪܘܢܐ ܩܪܒ݂ ܠܘܬ݂ ܟܻ݁ܠܻܝܱܪܟ݂ܐ ܘܐܡܱܪ ܠܗ ܡܢܐ ܥܒ݂ܕ݂ ܐܱܢ_ܬ݁ ܗܢܐ ܓ݁ܝܪ ܓܱ݁ܒ݂ܪܐ ܪܗ_ܘܡܝܐ ܗ_ܘ
Acts 22:27 ܘܱܩܪܒ݂ ܠܘܬ݂ܗ ܟܻ݁ܠܻܝܱܪܟ݂ܐ ܘܐܡܱܪ ܠܗ ܐܡܱܪ ܠܻܝ ܐܱܢ_ܬ݁ ܪܗ_ܘܡܝܐ ܐܱܢ_ܬ݁ ܘܐܡܱܪ ܠܗ ܐܻܝܢ
Acts 22:28 ܘܱܥܢܐ ܟܻ݁ܠܻܝܱܪܟ݂ܐ ܘܐܡܱܪ ܐܢܐ ܒ݁ܟ݂ܣܦ݁ܐ ܣܱܓܻ݁ܝܐܐ ܩܢܻܝܬ݂ܗ ܠܪܗ_ܘܡܝܘܬ݂ܐ ܐܡܱܪ ܠܗ ܦܱ݁ܘܠܘܣ ܐܢܐ ܕ݁ܝܢ ܐܦ݂ ܒ݁ܗ ܐܬ݂ܝܱܠܕ݁ܬ݂
Acts 22:29 ܘܡܚܕ݂ܐ ܦ݁ܪܱܩܘ ܠܗܘܢ ܡܢܗ ܗܢܘܢ ܕ݁ܒ݂ܥܝܢ ܗ_ܘܱܘ ܠܱܡܢܱܓ݁ܕ݂ܘܬ݂ܗ ܘܱܕ݂ܚܠ ܟܻ݁ܠܻܝܱܪܟ݂ܐ ܟܱ݁ܕ݂ ܝܻܠܦ݂ ܕ݁ܪܗ_ܘܡܝܐ ܗ_ܘ ܥܱܠ ܕ݁ܦ݂ܱܟ݂ܪܗ ܗ_ܘܐ
Acts 22:30 ܘܱܠܝܱܘܡܐ ܐ_ܚܪܻܢܐ ܨܒ݂ܐ ܗ_ܘܐ ܠܡܕܱ݁ܥ ܫܱܪܻܝܪܐܝܻܬ݂ ܕ݁ܡܢܐ ܗ_ܝ ܩܛܻܓ݂ܪܢܘܬ݂ܐ ܕ݁ܡܱܝܬ݁ܝܢ ܗ_ܘܱܘ ܥܠܱܘܗ_ܝ ܝܻܗܘܕ݂ܝܐ ܘܱܫܪܝܗ_ܝ ܘܱܦ݂ܩܱܕ݂ ܕ݁ܢܻܐܬ݂ܘܢ ܪܱܒܱ݁ܝ ܟ݁ܗܢܐ ܘܟ݂ܠܗ ܟ݁ܢܫܐ ܕ݁ܪܻܫܱܝܗܘܢ ܘܱܕ݂ܒ݂ܱܪ ܠܦܱ݁ܘܠܘܣ ܘܱܐܚܬ݂ ܐܱܩܻܝܡܗ ܒܱ݁ܝܢܬ݂ܗܘܢ
Acts 23:1 ܘܟ݂ܱܕ݂ ܚܪ ܦܱ݁ܘܠܘܣ ܒ݁ܟ݂ܢܫܗܘܢ ܐܡܱܪ ܓܱ݁ܒ݂ܪܐ ܐܱܚܱܝ ܐܢܐ ܒ݁ܟ݂ܠ ܬܻ݁ܐܪܬ݁ܐ ܛܒ݂ܬ݂ܐ ܐܬ݁ܕܱ݁ܒ݁ܪܬ݂ ܩܕ݂ܡ ܐܱܠܗܐ ܥܕ݂ܱܡܐ ܠܝܱܘܡܢܐ
Acts 23:2 ܘܚܱܢܱܢܝܐ ܟ݁ܗܢܐ ܦ݁ܩܱܕ݂ ܠܗܢܘܢ ܕ݁ܩܝܡܻܝܢ ܥܱܠ ܓ݁ܒ݁ܗ ܕ݁ܢܡܚܘܢܗ ܠܦܱ݁ܘܠܘܣ ܥܱܠ ܦ݁ܘܡܗ
Acts 23:3 ܘܦܱ݁ܘܠܘܣ ܐܡܱܪ ܠܗ ܥܬ݂ܻܝܕ݂ ܗ_ܘ ܐܱܠܗܐ ܕ݁ܢܡܚܝܟ݂ ܐܣܬ݂ܐ ܡܚܱܘܱܪܬ݁ܐ ܘܱܐܢ_ܬ݁ ܝܬ݂ܒ݂ ܐܱܢ_ܬ݁ ܕ݁ܐܢ ܐܱܢ_ܬ݁ ܠܻܝ ܐܱܝܟ݂ ܕܱ݁ܒ݂ܢܡܘܣܐ ܟܱ݁ܕ݂ ܥܒ݂ܱܪ ܐܱܢ_ܬ݁ ܥܱܠ ܢܡܘܣܐ ܘܦ݂ܩܕ݂ ܐܱܢ_ܬ݁ ܕ݁ܢܡܚܘܢܢܝ
Acts 23:4 ܘܱܐܝܠܝܢ ܕ݁ܩܝܡܻܝܢ ܗ_ܘܱܘ ܬܱ݁ܡܢ ܐܡܪܻܝܢ ܠܗ ܠܟ݂ܗܢܐ ܕܱ݁ܐܠܗܐ ܡܨܱܚܐ ܐܱܢ_ܬ݁
Acts 23:5 ܐܡܱܪ ܠܗܘܢ ܦܱ݁ܘܠܘܣ ܠܐ ܝܕ݂ܱܥ ܗ_ܘܻܝܬ݂ ܐܱܚܱܝ ܕ݁ܟ݂ܗܢܐ ܗ_ܘ ܟ݁ܬ݂ܻܝܒ݂ ܗ_ܘ ܓ݁ܝܪ ܕܱ݁ܠܪܻܫܐ ܕ݁ܥܱܡܟ݂ ܠܐ ܬ݁ܠܘܛ
Acts 23:6 ܘܟ݂ܱܕ݂ ܝܻܕ݂ܱܥ ܦܱ݁ܘܠܘܣ ܕ݁ܡܢܗ ܕ݁ܥܱܡܐ ܐܻܝܬ݂ܱܘܗ_ܝ ܕ݁ܙܱܕ݁ܘܩܝܐ ܘܡܢܗ ܕܱ݁ܦ݂ܪܻܝܫܐ ܩܥܐ ܗ_ܘܐ ܒ݁ܟ݂ܢܫܐ ܓܱ݁ܒ݂ܪܐ ܐܱܚܱܝ ܐܢܐ ܦ݁ܪܻܝܫܐ ܐ_ܢܐ ܒܱ݁ܪ ܦ݁ܪܻܝܫܐ ܘܥܱܠ ܣܱܒ݂ܪܐ ܕܱ݁ܩܝܡܬ݁ܐ ܕ݁ܡܻܝܬ݂ܐ ܡܬ݁ܕ݂ܻܝܢ ܐ_ܢܐ
Acts 23:7 ܘܟ݂ܱܕ݂ ܗܕ݂ܐ ܐܡܱܪ ܢܦ݂ܱܠܘ ܚܱܕ݂ ܒ݁ܚܱܕ݂ ܦ݁ܪܻܝܫܐ ܘܙܱܕ݁ܘܩܝܐ ܘܐܬ݂ܦ݁ܠܓ݂ ܥܱܡܐ
Acts 23:8 ܙܱܕ݁ܘܩܝܐ ܓ݁ܝܪ ܐܡܪܻܝܢ ܕ݁ܠܱܝܬ݁ ܩܝܡܬ݁ܐ ܘܠܐ ܡܱܠܱܐܟ݂ܐ ܘܠܐ ܪܘܚܐ ܦ݁ܪܻܝܫܐ ܕ݁ܝܢ ܡܱܘܕ݁ܝܢ ܒ݁ܟ݂ܠܗܝܢ
Acts 23:9 ܘܱܗܘܐ ܩܠܐ ܪܱܒ݁ܐ ܘܩܡܘ ܐ_ܢܫܐ ܣܦ݂ܪܐ ܡܢ ܓܱ݁ܒ݁ܐ ܕܱ݁ܦ݂ܪܻܝܫܐ ܘܢܨܝܢ ܗ_ܘܱܘ ܥܱܡܗܘܢ ܘܐܡܪܻܝܢ ܠܐ ܡܫܟ݁ܚܻܝܢܱܢ ܡܕ݁ܡ ܕ݁ܒ݂ܻܝܫ ܒ݁ܗܢܐ ܓܱ݁ܒ݂ܪܐ ܐܢ ܕ݁ܝܢ ܪܘܚܐ ܐܱܘ ܡܱܠܱܐܟ݂ܐ ܡܱܠܠ ܥܱܡܗ ܡܢܐ ܐܻܝܬ݂ ܒ݁ܗ ܒ݁ܗܕ݂ܐ
Acts 23:10 ܘܟ݂ܱܕ݂ ܗܘܐ ܫܓ݂ܘܫܝܐ ܪܱܒ݁ܐ ܒܱ݁ܝܢܬ݂ܗܘܢ ܕ݁ܚܠ ܗ_ܘܐ ܟܻ݁ܠܻܝܱܪܟ݂ܐ ܕܱ݁ܠܡܐ ܢܦ݂ܱܫܚܘܢܗ ܠܦܱ݁ܘܠܘܣ ܘܱܫܠܱܚ ܠܪܗ_ܘܡܝܐ ܕ݁ܢܻܐܬ݂ܘܢ ܢܚܛܦ݂ܘܢܗ ܡܢ ܡܨܱܥܬ݂ܗܘܢ ܘܢܱܥܠܘܢܗ ܠܡܱܫܪܻܝܬ݂ܐ
Acts 23:11 ܘܟ݂ܱܕ݂ ܗܘܐ ܠܻܠܝܐ ܐܬ݂ܚܙܻܝ ܠܗ ܡܪܱܢ ܠܦܱ݁ܘܠܘܣ ܘܐܡܱܪ ܠܗ ܐܬ݂ܚܱܝܱܠ ܡܛܠ ܕܱ݁ܐܝܟ݂ ܕܱ݁ܐܣܗܕ݁ܬ݁ ܥܠܱܝ ܒ݁ܐܘܪܻܫܠܡ ܗܟ݂ܱܢܐ ܥܬ݂ܻܝܕ݂ ܐܱܢ_ܬ݁ ܕ݁ܐܦ݂ ܒ݁ܪܗ_ܘܡܻܐ ܬܱ݁ܣܗܕ݂
Acts 23:12 ܘܟ݂ܱܕ݂ ܗܘܐ ܨܱܦ݂ܪܐ ܐܬ݂ܟܱ݁ܢܱܫܘ ܗ_ܘܱܘ ܐ_ܢܫܻܝܢ ܡܢ ܝܻܗܘܕ݂ܝܐ ܘܱܐܚܪܡܘ ܥܠܱܝܗܘܢ ܕ݁ܠܐ ܢܐܟ݂ܠܘܢ ܘܠܐ ܢܫܬ݁ܘܢ ܥܕ݂ܱܡܐ ܕ݁ܢܩܛܠܘܢܗ ܠܦܱ݁ܘܠܘܣ
Acts 23:13 ܗܘܝܢ ܗ_ܘܱܘ ܕ݁ܝܢ ܗܢܘܢ ܕܱ݁ܐܩܻܝܡܘ ܒ݁ܡܱܘܡܬ݂ܐ ܗܢܐ ܩܝܡܐ ܝܱܬܻ݁ܝܪ ܡܢ ܐܱܪܒ݁ܥܻܝܢ ܓܱ݁ܒ݂ܪܻܝܢ
Acts 23:14 ܘܐܬ݂ܩܱܪܱܒ݂ܘ ܠܘܬ݂ ܟ݁ܗܢܐ ܘܱܠܘܬ݂ ܩܱܫܻܝܫܐ ܘܐܡܪܻܝܢ ܗ_ܘܱܘ ܕ݁ܚܪܡܐ ܐܱܚܪܡܢ ܥܠܱܝܢ ܕ݁ܡܕ݁ܡ ܠܐ ܢܛܥܱܡ ܥܕ݂ܱܡܐ ܕ݁ܢܩܛܘܠ ܠܦܱ݁ܘܠܘܣ
Acts 23:15 ܘܗܫܐ ܒ݁ܥܱܘ ܐܱܢ_ܬ݁ܘܢ ܘܪܻܫܐ ܕܱ݁ܟ݂ܢܘܫܬ݁ܐ ܡܢ ܟܻ݁ܠܻܝܱܪܟ݂ܐ ܕ݁ܢܱܝܬ݁ܝܘܗ_ܝ ܠܘܬ݂ܟ݂ܘܢ ܐܱܝܟ݂ ܒ݁ܥܝܢ ܐܢ_ܬ݁ܘܢ ܕ݁ܬ݂ܒ݂ܨܘܢ ܫܱܪܻܝܪܐܝܻܬ݂ ܣܘܥܪܢܗ ܘܱܚܢܱܢ ܡܛܱܝܒ݂ܻܝܢܱܢ ܕ݁ܢܩܛܠܻܝܘܗ_ܝ ܥܱܕ݂ܠܐ ܢܡܛܐ ܠܘܬ݂ܟ݂ܘܢ
Acts 23:16 ܘܱܫܡܱܥ ܗ_ܘܐ ܒܱ݁ܪ ܚܬ݂ܗ ܕ݁ܦܱ݁ܘܠܘܣ ܐܦܱ݁ܪܣܢܐ ܗܢܐ ܘܥܱܠ ܠܡܱܫܪܻܝܬ݂ܐ ܘܒ݂ܱܕ݁ܩ ܠܦܱ݁ܘܠܘܣ
Acts 23:17 ܘܫܱܕܱ݁ܪ ܦܱ݁ܘܠܘܣ ܩܪܐ ܠܚܱܕ݂ ܡܢ ܩܢܛܪܘܢܐ ܘܐܡܱܪ ܠܗ ܐܱܘܒ݁ܠ ܠܱܥܠܱܝܡܐ ܗܢܐ ܠܘܬ݂ ܟܻ݁ܠܻܝܱܪܟ݂ܐ ܐܻܝܬ݂ ܠܗ ܓ݁ܝܪ ܡܕ݁ܡ ܕ݁ܢܻܐܡܱܪ ܠܗ
Acts 23:18 ܘܕ݂ܱܒ݂ܪܗ ܩܢܛܪܘܢܐ ܠܱܥܠܱܝܡܐ ܘܱܐܥܠܗ ܠܘܬ݂ ܟܻ݁ܠܻܝܱܪܟ݂ܐ ܘܐܡܱܪ ܦܱ݁ܘܠܘܣ ܐܱܣܻܝܪܐ ܩܪܢܝ ܘܒ݂ܥܐ ܡܢܝ ܕܱ݁ܐܝܬ݁ܐ ܗܢܐ ܥܠܱܝܡܐ ܠܘܬ݂ܟ݂ ܕܻ݁ܐܝܬ݂ ܠܗ ܡܕ݁ܡ ܕ݁ܢܻܐܡܱܪ ܠܟ݂
Acts 23:19 ܘܱܐܚܕ݁ܗ ܒܻ݁ܐܝܕ݂ܗ ܟܻ݁ܠܻܝܱܪܟ݂ܐ ܠܱܥܠܱܝܡܐ ܘܢܱܓ݂ܕ݁ܗ ܠܚܱܕ݂ ܓܱ݁ܒ݁ܐ ܘܱܡܫܱܐܠ ܗ_ܘܐ ܠܗ ܕ݁ܡܢܐ ܐܻܝܬ݂ ܠܟ݂ ܕ݁ܬ݂ܻܐܡܱܪ ܠܻܝ
Acts 23:20 ܘܐܡܱܪ ܠܗ ܥܠܱܝܡܐ ܝܻܗܘܕ݂ܝܐ ܐܬ݂ܚܱܫܱܒ݂ܘ ܕ݁ܢܒ݂ܥܘܢ ܡܢܟ݂ ܕ݁ܬ݂ܱܚܬ݂ ܠܦܱ݁ܘܠܘܣ ܡܚܪ ܠܟ݂ܢܫܗܘܢ ܐܱܝܟ݂ ܨܒ݂ܝܢ ܡܕ݁ܡ ܝܱܬܻ݁ܝܪ ܕ݁ܢܻܐܠܦ݁ܘܢ ܡܢܗ
Acts 23:21 ܐܱܢ_ܬ݁ ܗܟ݂ܻܝܠ ܠܐ ܬ݁ܬ݁ܛܦܻ݁ܝܣ ܠܗܘܢ ܗܐ ܓ݁ܝܪ ܝܱܬܻ݁ܝܪ ܡܢ ܐܱܪܒ݁ܥܻܝܢ ܓܱ݁ܒ݂ܪܻܝܢ ܡܢܗܘܢ ܢܛܪܻܝܢ ܠܗ ܒܱ݁ܟ݂ܡܻܐܢܐ ܘܱܐܚܪܡܘ ܥܱܠ ܢܱܦ݂ܫܗܘܢ ܕ݁ܠܐ ܢܐܟ݂ܠܘܢ ܘܠܐ ܢܫܬ݁ܘܢ ܥܕ݂ܱܡܐ ܕ݁ܢܩܛܠܘܢܗ ܘܗܐ ܡܛܱܝܒ݂ܻܝܢ ܘܱܡܩܱܘܝܢ ܠܫܘܘܕ݁ܝܟ݂
Acts 23:22 ܘܱܫܪܝܗ_ܝ ܟܻ݁ܠܻܝܱܪܟ݂ܐ ܠܱܥܠܱܝܡܐ ܟܱ݁ܕ݂ ܦܱ݁ܩܕ݂ܗ ܕ݁ܐ_ܢܫ ܠܐ ܢܕܱ݁ܥ ܕ݁ܗܠܝܢ ܒܱ݁ܕ݁ܩܬ݁ ܠܻܝ
Acts 23:23 ܘܱܩܪܐ ܠܱܬ݂ܪܝܢ ܩܢܛܪܘܢܻܝܢ ܘܐܡܱܪ ܠܗܘܢ ܙܠܘ ܥܱܬ݁ܕ݂ܘ ܪܗ_ܘܡܝܐ ܡܱܐܬ݂ܝܢ ܕ݁ܢܻܐܙܠ_ܘܢ ܠܩܣܱܪܻܝܱܐ ܘܦ݂ܱܪܫܐ ܫܱܒ݂ܥܻܝܢ ܘܫܕ݂ܝܱܝ ܒ݁ܝܱܡܻܝܢܐ ܡܱܐܬ݂ܝܢ ܕ݁ܢܦ݁ܩܘܢ ܡܢ ܬ݁ܠܬ݂ ܫܥܻܝܢ ܒ݁ܠܻܠܝܐ
Acts 23:24 ܛܱܝܒ݂ܘ ܕ݁ܝܢ ܐܦ݂ ܒ݁ܥܻܝܪܐ ܐܱܝܟ݂ ܕ݁ܢܱܪܟ݁ܒ݂ܘܢ ܠܦܱ݁ܘܠܘܣ ܘܱܢܦ݂ܱܠܛܘܢܗ ܠܘܬ݂ ܦܻ݁ܝܠܻܟ݁ܣ ܗܻܓ݂ܡܘܢܐ
Acts 23:25 ܘܱܟ݂ܬ݂ܱܒ݂ ܐܓܱ݁ܪܬ݁ܐ ܝܱܗ_ܒ݂ ܠܗܘܢ ܕܻ݁ܐܝܬ݂ ܒ݁ܗ ܗܟ݂ܱܢܐ
Acts 23:26 ܩܠܱܘܕ݂ܻܝܘܣ ܠܘܣܻܝܘܣ ܠܦ݂ܻܝܠܻܟ݁ܣ ܗܻܓ݂ܡܘܢܐ ܢܱܨܻܝܚܐ ܫܠܡ
Acts 23:27 ܠܓ݂ܱܒ݂ܪܐ ܗܢܐ ܐܚܱܕ݂ܘ ܝܻܗܘܕ݂ܝܐ ܐܱܝܟ݂ ܕ݁ܢܩܛܠܘܢܗ ܘܩܡܬ݂ ܐܢܐ ܥܱܡ ܪܗ_ܘܡܝܐ ܘܦ݂ܱܪܩܬ݁ܗ ܟܱ݁ܕ݂ ܝܠܦ݁ܬ݂ ܕ݁ܪܗ_ܘܡܝܐ ܗ_ܘ
Acts 23:28 ܘܟ݂ܱܕ݂ ܒ݁ܥܐ ܗ_ܘܻܝܬ݂ ܠܡܕܱ݁ܥ ܥܠܬ݂ܐ ܕ݁ܡܛܠܬ݂ܗ ܪܫܝܢ ܗ_ܘܱܘ ܠܗ ܐܱܚܬ݁ܬ݁ܗ ܠܟ݂ܢܫܗܘܢ
Acts 23:29 ܘܐܫܟ݁ܚܬ݂ ܕ݁ܥܱܠ ܙܻܛܻܡܐ ܕ݁ܢܡܘܣܗܘܢ ܪܫܝܢ ܗ_ܘܱܘ ܠܗ ܘܥܠܬ݂ܐ ܕ݁ܫܘܝܐ ܠܱܐܣܘܪܐ ܐܱܘ ܠܡܱܘܬ݁ܐ ܠܱܝܬ݁ ܗ_ܘܐ ܠܘܬ݂ܗ
Acts 23:30 ܘܟ݂ܱܕ݂ ܐܬ݂ܒܱ݁ܕܱ݁ܩ ܠܻܝ ܢܟ݂ܠܐ ܒܱ݁ܟ݂ܡܻܐܢܐ ܕܱ݁ܥܒ݂ܱܕ݂ܘ ܥܠܱܘܗ_ܝ ܝܻܗܘܕ݂ܝܐ ܡܚܕ݂ܐ ܫܱܕܱ݁ܪܬ݁ܗ ܠܘܬ݂ܟ݂ ܘܦ݂ܱܩܕ݂ܬ݂ ܠܱܩܛܻܓ݂ܪܢܱܘܗ_ܝ ܕ݁ܢܻܐܬ݂ܘܢ ܘܢܻܐܡܪܘܢ ܥܱܡܗ ܩܕ݂ܡܱܝܟ݁ ܗܘܻܝ ܚܠܻܝܡ
Acts 23:31 ܗܝܕ݁ܝܢ ܪܗ_ܘܡܝܐ ܐܱܝܟ݂ ܕ݁ܐܬ݂ܦܱ݁ܩܱܕ݂ܘ ܕܱ݁ܒ݂ܪܘܗ_ܝ ܠܦܱ݁ܘܠܘܣ ܒ݁ܠܻܠܝܐ ܘܱܐܝܬ݁ܝܘܗ_ܝ ܠܱܐܢܛܻܝܦܱ݁ܛܪܣ ܡܕ݂ܻܝܢ_ܬ݁ܐ
Acts 23:32 ܘܱܠܝܱܘܡܐ ܐ_ܚܪܻܢܐ ܫܪܱܘ ܦܱ݁ܪܫܐ ܠܪܱܓ݁ܠܐ ܚܱܒ݂ܪܱܝܗܘܢ ܕ݁ܢܗܦ݁ܟ݂ܘܢ ܠܡܱܫܪܻܝܬ݂ܐ
Acts 23:33 ܘܱܐܝܬ݁ܝܘܗ_ܝ ܠܩܣܱܪܻܝܱܐ ܘܝܱܗ_ܒ݂ܘ ܐܓܱ݁ܪܬ݁ܐ ܠܗܻܓ݂ܡܘܢܐ ܘܱܐܩܻܝܡܘܗ_ܝ ܩܕ݂ܡܱܘܗ_ܝ ܠܦܱ݁ܘܠܘܣ
Acts 23:34 ܘܟ݂ܱܕ݂ ܩܪܐ ܐܓܱ݁ܪܬ݁ܐ ܡܫܱܐܠ ܗ_ܘܐ ܠܗ ܕ݁ܡܢ ܐܱܝܕ݂ܐ ܗܘܦܱ݁ܪܟ݂ܻܝܱܐ ܐܻܝܬ݂ܱܘܗ_ܝ ܘܟ݂ܱܕ݂ ܝܻܠܦ݂ ܕ݁ܡܢ ܩܻܝܠܻܝܩܻܝܱܐ
Acts 23:35 ܐܡܱܪ ܠܗ ܫܡܱܥ ܐ_ܢܐ ܠܟ݂ ܡܐ ܕ݁ܐܬ݂ܱܘ ܩܛܻܓ݂ܪܢܱܝܟ݁ ܘܱܦ݂ܩܱܕ݂ ܕ݁ܢܛܪܘܢܗ ܒܱ݁ܦ݁ܪܛܘܪܻܝܢ ܕ݁ܗܪܘܕ݂ܣ
Acts 24:1 ܘܡܢ ܒ݁ܬ݂ܱܪ ܝܱܘܡܬ݂ܐ ܚܱܡܫܐ ܢܚܬ݂ ܚܱܢܱܢܝܐ ܪܱܒ݁ ܟ݁ܗܢܐ ܥܱܡ ܩܱܫܻܝܫܐ ܘܥܱܡ ܛܪܛܠܘܣ ܪܗܻܛܪܐ ܘܱܐܘܕܱ݁ܥܘ ܠܗܻܓ݂ܡܘܢܐ ܥܱܠ ܦܱ݁ܘܠܘܣ
Acts 24:2 ܘܟ݂ܱܕ݂ ܐܬ݂ܩܪܻܝ ܐܱܩܦ݂ ܗ_ܘܐ ܛܪܛܠܘܣ ܡܩܱܛܪܓ݂ ܠܗ ܘܐܡܱܪ ܒ݁ܣܘܓ݂ܐܐ ܕ݁ܫܱܝܢܐ ܥܡܪܻܝܢܱܢ ܡܛܠܬ݂ܟ݂ ܘܬ݂ܱܩܢܬ݂ܐ ܣܱܓܻ݁ܝܐܬ݂ܐ ܗ_ܘܱܝ ܠܥܱܡܐ ܗܢܐ ܒܱ݁ܫܩܠ ܛܱܥܢܟ݂
Acts 24:3 ܘܟ݂ܠܱܢ ܒ݁ܟ݂ܠ ܕ݁ܘܟ݁ ܡܩܱܒ݁ܠܻܝܢܱܢ ܛܱܝܒ݁ܘܬ݂ܟ݂ ܢܱܨܻܝܚܐ ܦܻ݁ܝܠܻܟ݁ܣ
Acts 24:4 ܕ݁ܠܐ ܕ݁ܝܢ ܢܱܠܐܝܟ݂ ܒ݁ܣܱܓܻ݁ܝܐܬ݂ܐ ܒ݁ܥܐ ܐ_ܢܐ ܡܢܟ݂ ܕ݁ܬ݂ܫܡܱܥ ܠܡܱܟܻ݁ܝܟ݂ܘܬ݂ܱܢ ܒ݁ܦ݂ܣܻܝܩܬ݂ܐ
Acts 24:5 ܐܫܟܱ݁ܚܢ ܓ݁ܝܪ ܠܓ݂ܱܒ݂ܪܐ ܗܢܐ ܕܻ݁ܐܝܬ݂ܱܘܗ_ܝ ܡܫܱܚܛܢܐ ܘܱܡܥܻܝܪ ܫܓ݂ܘܫܝܐ ܠܟ݂ܠܗܘܢ ܝܻܗܘܕ݂ܝܐ ܕܱ݁ܒ݂ܟ݂ܠܗ ܐܱܪܥܐ ܪܻܫܐ ܗ_ܘ ܓ݁ܝܪ ܕ݁ܝܘܠܦ݁ܢܐ ܕ݁ܢܨܪܝܐ
Acts 24:6 ܘܱܠܗܱܝܟ݁ܠܱܢ ܨܒ݂ܐ ܠܱܡܣܱܝܒ݂ܘ ܘܟ݂ܱܕ݂ ܐܚܱܕ݂ܢܝܗ_ܝ ܒ݁ܥܱܝܢ ܕܱ݁ܢܕ݂ܘܢܻܝܘܗ_ܝ ܐܱܝܟ݂ ܕܱ݁ܒ݂ܢܡܘܣܱܢ
Acts 24:7 ܐܬ݂ܐ ܕ݁ܝܢ ܠܘܣܻܝܘܣ ܟܻ݁ܠܻܝܱܪܟ݂ܐ ܘܒ݂ܱܩܛܻܝܪܐ ܣܱܓܻ݁ܝܐܐ ܡܢ ܐܻܝܕ݂ܱܝܢ ܐܱܥܕ݁ܝܗ ܘܠܟ݂ ܫܱܕ݁ܪܗ
Acts 24:8 ܘܱܦ݂ܩܱܕ݂ ܠܱܩܛܻܪܓ݂ܢܱܘܗ_ܝ ܕ݁ܢܻܐܬ݂ܘܢ ܠܘܬ݂ܟ݂ ܘܡܫܟܱ݁ܚ ܐܱܢ_ܬ݁ ܟܱ݁ܕ݂ ܡܫܱܐܠ ܐܱܢ_ܬ݁ ܠܗ ܕ݁ܬ݂ܻܐܠܱܦ݂ ܡܢܗ ܥܱܠ ܟ݁ܠܗܝܢ ܗܠܝܢ ܕܱ݁ܡܩܱܛܪܓ݂ܻܝܢܱܢ ܠܗ
Acts 24:9 ܐܱܪܻܝܒ݂ܘ ܕ݁ܝܢ ܥܠܱܘܗ_ܝ ܐܦ݂ ܗܢܘܢ ܝܻܗܘܕ݂ܝܐ ܟܱ݁ܕ݂ ܐܡܪܻܝܢ ܕ݁ܗܠܝܢ ܗܟ݂ܱܢܐ ܐܢܝܢ
Acts 24:10 ܘܱܪܡܱܙ ܗܻܓ݂ܡܘܢܐ ܠܦܱ݁ܘܠܘܣ ܕܱ݁ܢܡܱܠܠ ܘܱܥܢܐ ܦܱ݁ܘܠܘܣ ܘܐܡܱܪ ܡܢ ܫܢܱܝܐ ܣܱܓܻ݁ܝܐܬ݂ܐ ܝܕ݂ܱܥ ܐ_ܢܐ ܕܻ݁ܐܝܬ݂ܱܝܟ݁ ܕܱ݁ܝܢܐ ܕ݁ܥܱܡܐ ܗܢܐ ܘܡܛܠ ܗܢܐ ܚܕ݂ܝܐܝܻܬ݂ ܢܦ݂ܩ ܐ_ܢܐ ܪܘܚܐ ܥܱܠ ܐܱܦܱ݁ܝ ܢܱܦ݂ܫܝ
Acts 24:11 ܟܱ݁ܕ݂ ܡܫܟܱ݁ܚ ܐܱܢ_ܬ݁ ܠܡܕܱ݁ܥ ܕ݁ܠܱܝܬ݁ ܠܻܝ ܝܱܬܻ݁ܝܪ ܡܢ ܬ݁ܪܥܣܱܪ ܝܱܘܡܻܝܢ ܕ݁ܣܠܩܬ݂ ܠܐܘܪܻܫܠܡ ܠܡܣܓܱ݁ܕ݂
Acts 24:12 ܘܠܐ ܐܫܟ݁ܚܘܢܝ ܕܱ݁ܡܡܱܠܠ ܐ_ܢܐ ܥܱܡ ܐ_ܢܫ ܒ݁ܗܱܝܟ݁ܠܐ ܘܐܦ݂ܠܐ ܟ݁ܢܫܐ ܕ݁ܟ݂ܢܫ ܐ_ܢܐ ܠܐ ܒܱ݁ܟ݂ܢܘܫܬ݁ܗܘܢ ܘܠܐ ܒܱ݁ܡܕ݂ܻܝܢ_ܬ݁ܐ
Acts 24:13 ܘܠܐ ܕܱ݁ܢܚܱܘܘܢ ܡܛܝܐ ܒܻ݁ܐܝܕ݂ܱܝܗܘܢ ܩܕ݂ܡܱܝܟ݁ ܥܱܠ ܡܕ݁ܡ ܕ݁ܗܫܐ ܡܩܱܛܪܓ݂ܻܝܢ ܠܻܝ
Acts 24:14 ܒ݁ܪܱܡ ܕ݁ܝܢ ܗܕ݂ܐ ܡܱܘܕ݁ܐ ܐ_ܢܐ ܕ݁ܒ݂ܗ ܒ݁ܗܢܐ ܝܘܠܦ݁ܢܐ ܕ݁ܐܡܪܻܝܢ ܒ݁ܗ ܦ݁ܠܱܚ ܐ_ܢܐ ܠܱܐܠܗܐ ܕܱ݁ܐܒ݂ܗܱܝ ܟܱ݁ܕ݂ ܡܗܱܝܡܢ ܐ_ܢܐ ܠܟ݂ܠܗܝܢ ܕܱ݁ܟ݂ܬ݂ܻܝܒ݂ܢ ܒ݁ܢܡܘܣܐ ܘܒ݂ܱܢܒ݂ܻܝܐ
Acts 24:15 ܘܟ݂ܱܕ݂ ܐܻܝܬ݂ ܠܻܝ ܣܱܒ݂ܪܐ ܥܱܠ ܐܱܠܗܐ ܐܱܝܢܐ ܕ݁ܐܦ݂ ܗܢܘܢ ܗܠܝܢ ܡܣܱܒ݁ܪܻܝܢ ܕܱ݁ܥܬ݂ܻܝܕ݂ܐ ܕ݁ܬ݂ܗܘܐ ܩܝܡܬ݁ܐ ܕ݁ܡܢ ܒ݁ܝܬ݂ ܡܻܝܬ݂ܐ ܕ݁ܟ݂ܻܐܢܐ ܘܱܕ݂ܥܱܘܠܐ
Acts 24:16 ܡܛܠ ܗܢܐ ܐܦ݂ ܥܡܠ ܐ_ܢܐ ܕ݁ܬ݂ܻܐܪܬ݁ܐ ܕ݁ܟ݂ܻܝܬ݂ܐ ܬ݁ܗܘܐ ܠܻܝ ܩܕ݂ܡ ܐܱܠܗܐ ܘܱܩܕ݂ܡ ܒ݁ܢܱܝ ܐ_ܢܫܐ ܐܱܡܻܝܢܐܝܻܬ݂
Acts 24:17 ܠܱܫܢܻܝܢ ܕ݁ܝܢ ܣܱܓܻ݁ܝܐܢ ܐܬ݂ܻܝܬ݂ ܠܘܬ݂ ܒ݁ܢܱܝ ܥܱܡܐ ܕܻ݁ܝܠܝ ܕ݁ܐܬ݁ܠ ܙܕ݂ܩܬ݂ܐ ܘܐܩܱܪܒ݂ ܩܘܪܒ݁ܢܐ
Acts 24:18 ܘܐܫܟ݁ܚܘܢܝ ܗܠܝܢ ܒ݁ܗܱܝܟ݁ܠܐ ܟܱ݁ܕ݂ ܡܕ݂ܱܟܱ݁ܝ ܐ_ܢܐ ܠܐ ܥܱܡ ܟ݁ܢܫܐ ܐܦ݂ܠܐ ܒܱ݁ܫܓ݂ܘܫܝܐ
Acts 24:19 ܐܠܐ ܐܢ ܕܱ݁ܫܓ݂ܱܫܘ ܐ_ܢܫܻܝܢ ܝܻܗܘܕ݂ܝܐ ܕ݁ܐܬ݂ܱܘ ܡܢ ܐܱܣܻܝܱܐ ܐܱܝܠܝܢ ܕ݁ܘܠܐ ܗ_ܘܐ ܕܱ݁ܢܩܘܡܘܢ ܥܱܡܝ ܩܕ݂ܡܱܝܟ݁ ܘܱܢܩܱܛܪܓ݂ܘܢ ܡܕ݁ܡ ܕܻ݁ܐܝܬ݂ ܠܗܘܢ
Acts 24:20 ܐܱܘ ܗܢܘܢ ܗܠܝܢ ܢܻܐܡܪܘܢ ܡܢܐ ܐܫܟܱ݁ܚܘ ܒܻ݁ܝ ܣܱܟ݂ܠܘܬ݂ܐ ܟܱ݁ܕ݂ ܩܡܬ݂ ܩܕ݂ܡ ܟ݁ܢܫܗܘܢ
Acts 24:21 ܐܠܐ ܐܢ ܗܕ݂ܐ ܚܕ݂ܐ ܡܠܬ݂ܐ ܕܱ݁ܩܥܻܝܬ݂ ܟܱ݁ܕ݂ ܩܐܡ ܐ_ܢܐ ܒܱ݁ܝܢܬ݂ܗܘܢ ܕ݁ܥܱܠ ܩܝܡܬ݁ܐ ܕ݁ܡܻܝܬ݂ܐ ܡܬ݁ܕ݂ܻܝܢ ܐ_ܢܐ ܝܱܘܡܢܐ ܩܕ݂ܡܱܝܟ݁ܘܢ
Acts 24:22 ܦܻ݁ܝܠܻܟ݁ܣ ܕ݁ܝܢ ܡܛܠ ܕ݁ܝܕ݂ܱܥ ܗ_ܘܐ ܠܗ ܠܐܘܪܚܐ ܗܕ݂ܐ ܡܱܠܝܐܝܻܬ݂ ܬܱ݁ܗܻܝ ܐܢܘܢ ܟܱ݁ܕ݂ ܐܡܱܪ ܕ݁ܡܐ ܕ݁ܐܬ݂ܐ ܟܻ݁ܠܻܝܱܪܟ݂ܐ ܫܡܱܥ ܐ_ܢܐ ܒܱ݁ܝܢܬ݂ܟ݂ܘܢ
Acts 24:23 ܘܱܦ݂ܩܱܕ݂ ܠܩܢܛܪܘܢܐ ܕ݁ܢܛܪܻܝܘܗ_ܝ ܠܦܱ݁ܘܠܘܣ ܒܱ݁ܢܝܚܐ ܘܱܕ݂ܠܐ ܐ_ܢܫ ܡܢ ܝܕ݂ܘܥܱܘܗ_ܝ ܢܬ݂ܟ݁ܠܐ ܕ݁ܢܗܘܐ ܡܫܱܡܫ ܠܗ
Acts 24:24 ܘܡܢ ܒ݁ܬ݂ܱܪ ܩܱܠܻܝܠ ܝܱܘܡܬ݂ܐ ܫܱܕܱ݁ܪ ܦܻ݁ܝܠܻܟ݁ܣ ܘܕ݂ܘܪܣܻܠܱܐ ܐܱܢ_ܬ݁ܬ݂ܗ ܕܻ݁ܐܝܬ݂ܝܗ ܗ_ܘܬ݂ ܝܻܗܘܕ݂ܝܬ݁ܐ ܘܱܩܪܱܘ ܠܗ ܠܦܱ݁ܘܠܘܣ ܘܱܫܡܱܥܘ ܡܢܗ ܥܱܠ ܗܱܝܡܢܘܬ݂ܐ ܕܱ݁ܡܫܻܝܚܐ
Acts 24:25 ܘܟ݂ܱܕ݂ ܡܡܱܠܠ ܥܱܡܗܘܢ ܥܱܠ ܙܱܕܻ݁ܝܩܘܬ݂ܐ ܘܥܱܠ ܩܱܕܻ݁ܝܫܘܬ݂ܐ ܘܥܱܠ ܕܻ݁ܝܢܐ ܕܱ݁ܥܬ݂ܻܝܕ݂ ܐܬ݂ܡܠܻܝ ܕ݁ܚܠܬ݂ܐ ܦܻ݁ܝܠܻܟ݁ܣ ܘܐܡܱܪ ܕ݁ܗܫܐ ܙܠ ܘܐܡܱܬ݂ܝ ܕ݁ܢܗܘܐ ܠܻܝ ܐܱܬ݂ܪܐ ܐܫܱܕܱ݁ܪ ܒ݁ܬ݂ܪܟ݂
Acts 24:26 ܣܒ݂ܱܪ ܗ_ܘܐ ܓ݁ܝܪ ܕ݁ܫܘܚܕ݁ܐ ܡܬ݂ܻܝܗܒ݂ ܗ_ܘܐ ܠܗ ܡܢ ܦܱ݁ܘܠܘܣ ܡܛܠ ܗܕ݂ܐ ܐܦ݂ ܐܱܡܻܝܢܐܝܻܬ݂ ܡܫܱܕܱ݁ܪ ܗ_ܘܐ ܡܱܝܬ݁ܐ ܠܗ ܘܱܡܡܱܠܠ ܥܱܡܗ
Acts 24:27 ܘܟ݂ܱܕ݂ ܡܱܠܻܝ ܠܗ ܬܱ݁ܪܬ݁ܝܢ ܫܢܻܝܢ ܐ_ܚܪܻܢܐ ܗܻܓ݂ܡܘܢܐ ܐܬ݂ܐ ܗ_ܘܐ ܠܕ݂ܘܟ݁ܬ݂ܗ ܕ݁ܡܬ݂ܩܪܐ ܗ_ܘܐ ܦ݁ܪܩܻܝܘܣ-ܦ݂ܻܗ_ܣܛܘܣ ܦܻ݁ܝܠܻܟ݁ܣ ܕ݁ܝܢ ܐܱܝܟ݂ ܕ݁ܢܥܒ݁ܕ݂ ܛܱܝܒ݁ܘܬ݂ܐ ܒܻ݁ܝܗܘܕ݂ܝܐ ܫܱܒ݂ܩܗ ܠܦܱ݁ܘܠܘܣ ܟܱ݁ܕ݂ ܐܱܣܻܝܪ
Acts 25:1 ܘܟ݂ܱܕ݂ ܐܬ݂ܐ ܦܻ݁ܗ_ܣܛܘܣ ܠܩܣܱܪܻܝܱܐ ܒ݁ܬ݂ܱܪ ܬ݁ܠܬ݂ܐ ܝܱܘܡܻܝܢ ܣܠܩ ܠܐܘܪܻܫܠܡ
Acts 25:2 ܘܱܐܘܕ݁ܥܘܗ_ܝ ܪܱܒܱ݁ܝ ܟ݁ܗܢܐ ܘܪܻܫܐ ܕܻ݁ܝܗܘܕ݂ܝܐ ܥܱܠ ܦܱ݁ܘܠܘܣ ܘܒ݂ܥܝܢ ܗ_ܘܱܘ ܡܢܗ
Acts 25:3 ܟܱ݁ܕ݂ ܫܐܠܻܝܢ ܠܗ ܗܕ݂ܐ ܛܱܝܒ݁ܘܬ݂ܐ ܕܱ݁ܢܫܱܕܱ݁ܪ ܢܱܝܬ݁ܝܘܗ_ܝ ܠܐܘܪܻܫܠܡ ܟܱ݁ܕ݂ ܥܒ݂ܕܻ݁ܝܢ ܗ_ܘܱܘ ܟ݁ܡܻܐܢܐ ܒ݁ܐܘܪܚܐ ܕ݁ܢܩܛܠܘܢܝܗ_ܝ
Acts 25:4 ܘܦ݂ܻܗ_ܣܛܘܣ ܦܱ݁ܢܻܝ ܦ݁ܬ݂ܓ݂ܡܐ ܕ݁ܦܱ݁ܘܠܘܣ ܡܬ݂ܢܛܱܪ ܒ݁ܩܣܱܪܻܝܱܐ ܘܐܢܐ ܡܣܱܪܗܱܒ݂ ܐ_ܢܐ ܕ݁ܐܚܙܘܩ
Acts 25:5 ܐܱܝܠܝܢ ܗܟ݂ܻܝܠ ܕܻ݁ܐܝܬ݂ ܒ݁ܟ݂ܘܢ ܕ݁ܡܛܝܐ ܒܻ݁ܐܝܕ݂ܱܝܗܘܢ ܢܚܬ݂ܘܢ ܥܱܡܱܢ ܘܥܱܠ ܟ݁ܠ ܣܱܟ݂ܠܘ ܕܻ݁ܐܝܬ݂ ܒ݁ܗ ܒ݁ܓ݂ܱܒ݂ܪܐ ܢܩܱܛܪܓ݂ܘܢ
Acts 25:6 ܘܟ݂ܱܕ݂ ܗܘܐ ܬܱ݁ܡܢ ܝܱܘܡܬ݂ܐ ܬ݁ܡܢܝܐ ܐܱܘ ܥܣܪܐ ܢܚܬ݂ ܠܗ ܠܩܣܱܪܻܝܱܐ ܘܱܠܝܱܘܡܐ ܐ_ܚܪܻܢܐ ܝܻܬ݂ܒ݂ ܥܱܠ ܒܻ݁ܝܡ ܘܱܦ݂ܩܱܕ݂ ܕ݁ܢܱܝܬ݁ܘܢ ܠܦܱ݁ܘܠܘܣ
Acts 25:7 ܘܟ݂ܱܕ݂ ܐܬ݂ܐ ܚܱܕ݂ܪܘܗ_ܝ ܝܻܗܘܕ݂ܝܐ ܕܱ݁ܢܚܬ݂ܘ ܡܢ ܐܘܪܻܫܠܡ ܘܪܻܫܐ ܣܱܓܻ݁ܝܐܐ ܘܱܩܫܱܝܐ ܡܱܝܬ݁ܝܢ ܗ_ܘܱܘ ܒ݁ܬ݂ܪܗ ܐܱܝܠܝܢ ܕ݁ܠܐ ܡܫܟ݁ܚܻܝܢ ܗ_ܘܱܘ ܕܱ݁ܢܚܱܘܘܢ
Acts 25:8 ܘܟ݂ܱܕ݂ ܦܱ݁ܘܠܘܣ ܢܦ݂ܩ ܗ_ܘܐ ܪܘܚܐ ܕ݁ܠܐ ܐܱܣܟ݁ܠ ܡܕ݁ܡ ܠܐ ܒ݁ܢܡܘܣܐ ܕܻ݁ܝܗܘܕ݂ܝܐ ܘܠܐ ܒ݁ܗܱܝܟ݁ܠܐ ܘܠܐ ܒ݁ܩܣܱܪ
Acts 25:9 ܦܻ݁ܗ_ܣܛܘܣ ܕ݁ܝܢ ܡܛܠ ܕ݁ܨܒ݂ܐ ܗ_ܘܐ ܕ݁ܢܱܪܫܐ ܛܱܝܒ݁ܘܬ݂ܐ ܒܻ݁ܝܗܘܕ݂ܝܐ ܐܡܱܪ ܠܗ ܠܦܱ݁ܘܠܘܣ ܨܒ݂ܐ ܐܱܢ_ܬ݁ ܕ݁ܬ݂ܣܱܩ ܠܐܘܪܻܫܠܡ ܘܬ݂ܱܡܢ ܥܱܠ ܗܠܝܢ ܬ݁ܬ݁ܕ݂ܻܝܢ ܩܕ݂ܡܱܝ
Acts 25:10 ܥܢܐ ܦܱ݁ܘܠܘܣ ܘܐܡܱܪ ܥܱܠ ܒܻ݁ܝܡ ܕ݁ܩܣܱܪ ܩܐܡ ܐ_ܢܐ ܗܪܟ݁ܐ ܗܘ ܙܕ݂ܩ ܠܻܝ ܠܡܬ݁ܕ݂ܢܘ ܠܐ ܡܕ݁ܡ ܚܛܻܝܬ݂ ܠܻܝܗܘܕ݂ܝܐ ܐܱܝܟ݂ ܕ݁ܐܦ݂ ܐܱܢ_ܬ݁ ܝܕ݂ܱܥ ܐܱܢ_ܬ݁
Acts 25:11 ܘܐܢ ܣܱܟ݂ܠܘܬ݂ܐ ܥܒ݂ܻܝܕ݂ܐ ܠܻܝ ܐܱܘ ܡܕ݁ܡ ܕ݁ܫܘܐ ܠܡܱܘܬ݁ܐ ܠܐ ܡܫܬ݁ܐܠ ܐ_ܢܐ ܡܢ ܡܱܘܬ݁ܐ ܐܢ ܕ݁ܝܢ ܠܱܝܬ݁ ܡܕ݁ܡ ܨܐܕ݂ܱܝ ܡܢ ܗܠܝܢ ܕܱ݁ܡܩܱܛܪܓ݂ܻܝܢ ܠܻܝ ܠܐ ܐ_ܢܫ ܝܗܒ݂ ܠܻܝ ܠܗܘܢ ܡܱܘܗܒ݂ܱܬ݂ ܒ݁ܓ݂ܢܱܘܗ_ܝ ܕ݁ܩܣܱܪ ܩܪܐ ܐ_ܢܐ
Acts 25:12 ܗܝܕ݁ܝܢ ܦܻ݁ܗ_ܣܛܘܣ ܡܱܠܠ ܥܱܡ ܒ݁ܢܱܝ ܡܠܟ݁ܗ ܘܐܡܱܪ ܒ݁ܓ݂ܢ ܩܣܱܪ ܩܪܱܝܬ݁ ܠܘܬ݂ ܩܣܱܪ ܐܙܠ ܐܱܢ_ܬ݁
Acts 25:13 ܘܟ݂ܱܕ݂ ܗܘܱܘ ܝܱܘܡܬ݂ܐ ܢܚܬ݂ ܐܱܓ݂ܪܻܦܱ݁ܘܣ ܡܱܠܟ݁ܐ ܘܒ݂ܪܢܻܝܩܻܐ ܠܩܣܱܪܻܝܱܐ ܕ݁ܢܫܐܠܘܢ ܫܠܡܗ ܕ݁ܦ݂ܻܗ_ܣܛܘܣ
Acts 25:14 ܘܟ݂ܱܕ݂ ܗܘܱܘ ܠܘܬ݂ܗ ܝܱܘܡܬ݂ܐ ܐܫܬܱ݁ܥܻܝ ܦܻ݁ܗ_ܣܛܘܣ ܠܡܱܠܟ݁ܐ ܕܻ݁ܝܢܗ ܕ݁ܦܱ݁ܘܠܘܣ ܟܱ݁ܕ݂ ܐܡܱܪ ܓܱ݁ܒ݂ܪܐ ܚܱܕ݂ ܐܱܣܻܝܪܐ ܐܫܬ݁ܒ݂ܩ ܡܢ ܐܻܝܕ݂ܱܝ ܦܻ݁ܝܠܻܟ݁ܣ
Acts 25:15 ܘܟ݂ܱܕ݂ ܗܘܻܝܬ݂ ܒ݁ܐܘܪܻܫܠܡ ܐܱܘܕܱ݁ܥܘ ܠܻܝ ܥܠܱܘܗ_ܝ ܪܱܒܱ݁ܝ ܟ݁ܗܢܐ ܘܩܱܫܻܝܫܐ ܕܻ݁ܝܗܘܕ݂ܝܐ ܘܱܒ݂ܥܱܘ ܕ݁ܐܥܒ݁ܕ݂ ܠܗܘܢ ܕܻ݁ܝܢܐ ܡܢܗ
Acts 25:16 ܘܐܡܪܬ݂ ܠܗܘܢ ܕ݁ܠܱܝܬ݁ ܥܝܕ݂ܐ ܠܪܗ_ܘܡܝܐ ܕ݁ܢܬ݁ܠܘܢ ܒܱ݁ܪܢܫܐ ܡܱܘܗܒ݂ܱܬ݂ ܠܩܛܠܐ ܥܕ݂ܱܡܐ ܕ݁ܢܻܐܬ݂ܐ ܒ݁ܥܠ ܕܻ݁ܝܢܗ ܘܢܱܟ݁ܣܻܝܘܗ_ܝ ܒܱ݁ܐܦܱ݁ܘܗ_ܝ ܘܢܬ݂ܻܝܗܒ݂ ܠܗ ܐܱܬ݂ܪܐ ܠܡܱܦܱ݁ܩ ܒ݁ܪܘܚܐ ܥܱܠ ܡܐ ܕ݁ܡܬ݂ܪܫܐ
Acts 25:17 ܘܟ݂ܱܕ݂ ܐܬ݂ܻܝܬ݂ ܠܟ݂ܐ ܕ݁ܠܐ ܬ݁ܘܗܝܐ ܠܝܱܘܡܐ ܐ_ܚܪܻܢܐ ܝܬ݂ܒ݁ܬ݂ ܥܱܠ ܒܻ݁ܝܡ ܘܦ݂ܩܕ݁ܬ݂ ܕ݁ܢܱܝܬ݁ܘܢܝܗ_ܝ ܠܻܝ ܠܓ݂ܱܒ݂ܪܐ
Acts 25:18 ܘܩܡܘ ܥܱܡܗ ܩܛܻܪܓ݂ܢܱܘܗ_ܝ ܘܠܐ ܐܫܟܱ݁ܚܘ ܡܕ݁ܡ ܪܫܝܢܐ ܒܻ݁ܝܫܐ ܕܱ݁ܢܚܱܘܘܢ ܥܠܱܘܗ_ܝ ܐܱܝܟ݂ ܡܐ ܕ݁ܣܒ݂ܱܪ ܗ_ܘܻܝܬ݂
Acts 25:19 ܙܻܛܻܡܐ ܕ݁ܝܢ ܡܕ݁ܡ ܡܕ݁ܡ ܥܱܠ ܕ݁ܚܠܱܬ݂ܗܘܢ ܐܻܝܬ݂ ܗ_ܘܐ ܠܗܘܢ ܠܘܬ݂ܗ ܘܥܱܠ ܝܫܘܥ ܐ_ܢܫ ܕ݁ܡܻܝܬ݂ ܗܱܘ ܕ݁ܐܡܱܪ ܗ_ܘܐ ܦܱ݁ܘܠܘܣ ܕ݁ܚܱܝ ܗ_ܘ
Acts 25:20 ܘܡܛܠ ܕ݁ܠܐ ܩܐܡ ܗ_ܘܻܝܬ݂ ܐܢܐ ܥܱܠ ܒ݁ܥܬ݂ܐ ܕ݁ܗܠܝܢ ܐܡܪܬ݂ ܗ_ܘܻܝܬ݂ ܠܦܱ݁ܘܠܘܣ ܕ݁ܐܢ ܒ݁ܥܐ ܐܱܢ_ܬ݁ ܕ݁ܬ݂ܻܐܙܱܠ ܠܐܘܪܻܫܠܡ ܘܬ݂ܱܡܢ ܬ݁ܬ݁ܕ݂ܻܝܢ ܥܱܠ ܗܠܝܢ
Acts 25:21 ܗܘ ܕ݁ܝܢ ܒ݁ܥܐ ܕ݁ܢܬ݂ܢܛܱܪ ܠܕ݂ܻܝܢܗ ܕ݁ܩܣܱܪ ܘܦ݂ܩܕ݁ܬ݂ ܕ݁ܢܬ݂ܢܛܱܪ ܥܕ݂ܱܡܐ ܕ݁ܐܫܱܕ݁ܪܻܝܘܗ_ܝ ܠܘܬ݂ ܩܣܱܪ
Acts 25:22 ܘܐܡܱܪ ܐܱܓ݂ܪܻܦܱ݁ܘܣ ܨܒ݂ܐ ܗ_ܘܻܝܬ݂ ܕ݁ܐܫܡܥܻܝܘܗ_ܝ ܠܓ݂ܱܒ݂ܪܐ ܗܢܐ ܘܦ݂ܻܗ_ܣܛܘܣ ܐܡܱܪ ܕ݁ܠܱܡܚܪ ܫܡܱܥ ܐܱܢ_ܬ݁ ܠܗ
Acts 25:23 ܘܱܠܝܱܘܡܐ ܐ_ܚܪܻܢܐ ܐܬ݂ܐ ܐܱܓ݂ܪܻܦܱ݁ܘܣ ܘܒ݂ܪܢܻܝܩܻܐ ܒ݁ܙܱܘܚܐ ܣܱܓܻ݁ܝܐܐ ܘܥܱܠ ܠܒ݂ܝܬ݂ ܕܻ݁ܝܢܐ ܥܱܡ ܟܻ݁ܠܻܝܱܪܟ݂ܐ ܘܪܻܫܐ ܕܱ݁ܡܕ݂ܻܝܢ_ܬ݁ܐ ܘܱܦ݂ܩܱܕ݂ ܦܻ݁ܗ_ܣܛܘܣ ܘܐܬ݂ܐ ܦܱ݁ܘܠܘܣ
Acts 25:24 ܘܐܡܱܪ ܦܻ݁ܗ_ܣܛܘܣ ܐܱܓ݂ܪܻܦܱ݁ܘܣ ܡܱܠܟ݁ܐ ܘܟ݂ܠܟ݂ܘܢ ܓܱ݁ܒ݂ܪܐ ܕܻ݁ܐܝܬ݂ܱܝܟ݁ܘܢ ܥܱܡܱܢ ܥܱܠ ܗܢܐ ܓܱ݁ܒ݂ܪܐ ܕ݁ܚܙܝܢ ܐܢ_ܬ݁ܘܢ ܟ݁ܠܗ ܥܱܡܐ ܕܻ݁ܝܗܘܕ݂ܝܐ ܩܱܒ݁ܠܱܢܝ ܒ݁ܐܘܪܻܫܠܡ ܘܗܪܟ݁ܐ ܟܱ݁ܕ݂ ܩܥܝܢ ܕ݁ܠܐ ܬ݁ܘܒ݂ ܘܠܐ ܠܗܢܐ ܕ݁ܢܻܚܐ
Acts 25:25 ܐܢܐ ܕ݁ܝܢ ܐܱܕ݂ܪܟ݂ܬ݂ ܕ݁ܡܕ݁ܡ ܕ݁ܫܘܐ ܠܡܱܘܬ݁ܐ ܠܐ ܣܥܻܝܪ ܠܗ ܘܡܛܠ ܕ݁ܗܘ ܒ݁ܥܐ ܕ݁ܢܬ݂ܢܛܱܪ ܠܕ݂ܻܝܢܗ ܕ݁ܩܣܱܪ ܦ݁ܩܕ݁ܬ݂ ܕ݁ܢܫܬܱ݁ܕܱ݁ܪ
Acts 25:26 ܘܠܐ ܝܕ݂ܱܥ ܐ_ܢܐ ܡܢܐ ܐܟ݂ܬ݁ܘܒ݂ ܥܠܱܘܗ_ܝ ܠܩܣܱܪ ܡܛܠ ܗܢܐ ܨܒ݂ܻܝܬ݂ ܠܡܱܝܬ݁ܝܘܬ݂ܗ ܩܕ݂ܡܱܝܟ݁ܘܢ ܘܝܱܬܻ݁ܝܪܐܝܻܬ݂ ܩܕ݂ܡܱܝܟ݁ ܡܱܠܟ݁ܐ ܐܱܓ݂ܪܻܦ݁ܐ ܕ݁ܡܐ ܕ݁ܐܫܬܱ݁ܐܱܠ ܕܻ݁ܝܢܗ ܐܫܟܱ݁ܚ ܡܢܐ ܐܟ݂ܬ݁ܘܒ݂
Acts 25:27 ܠܐ ܓ݁ܝܪ ܘܠܐ ܕ݁ܟ݂ܱܕ݂ ܡܫܱܕ݁ܪܻܝܢܱܢ ܓܱ݁ܒ݂ܪܐ ܐܱܣܻܝܪܐ ܕ݁ܠܐ ܢܟ݂ܬ݁ܘܒ݂ ܣܱܟ݂ܠܘܬ݂ܗ
Acts 26:1 ܘܐܡܱܪ ܐܱܓ݂ܪܻܦܱ݁ܘܣ ܠܦܱ݁ܘܠܘܣ ܡܱܦܱ݁ܣ ܠܟ݂ ܠܱܡܡܱܠܠܘ ܥܱܠ ܐܱܦܱ݁ܝ ܢܱܦ݂ܫܟ݂ ܗܝܕ݁ܝܢ ܦܱ݁ܘܠܘܣ ܦ݁ܫܱܛ ܐܻܝܕ݂ܗ ܘܢܦ݂ܩ ܗ_ܘܐ ܪܘܚܐ ܘܐܡܱܪ
Acts 26:2 ܥܱܠ ܟ݁ܠ ܡܐ ܕ݁ܡܬ݂ܪܫܐ ܐ_ܢܐ ܡܢ ܝܻܗܘܕ݂ܝܐ ܡܱܠܟ݁ܐ ܐܱܓ݂ܪܻܦ݁ܐ ܣܒ݂ܱܪ ܐ_ܢܐ ܥܱܠ ܢܱܦ݂ܫܝ ܕ݁ܛܘܒ݂ܢܐ ܐ_ܢܐ ܕܱ݁ܩܕ݂ܡܱܝܟ݁ ܝܱܘܡܢܐ ܢܦ݂ܩ ܐ_ܢܐ ܪܘܚܐ
Acts 26:3 ܝܱܬܻ݁ܝܪܐܝܻܬ݂ ܕ݁ܝܕ݂ܱܥ ܐ_ܢܐ ܕܱ݁ܡܦ݁ܣ ܐܱܢ_ܬ݁ ܒ݁ܟ݂ܠܗܘܢ ܙܻܛܻܡܐ ܘܢܡܘܣܐ ܕܻ݁ܝܗܘܕ݂ܝܐ ܡܛܠ ܗܢܐ ܒ݁ܥܐ ܐ_ܢܐ ܡܢܟ݂ ܕܱ݁ܒ݂ܡܱܓ݁ܪܱܬ݂ ܪܘܚܐ ܬ݁ܫܡܥܱܢܝ
Acts 26:4 ܝܕ݂ܥܻܝܢ ܐܢܘܢ ܓ݁ܝܪ ܐܦ݂ ܗܢܘܢ ܝܻܗܘܕ݂ܝܐ ܐܢ ܨܒ݂ܝܢ ܕ݁ܢܣܗܕ݂ܘܢ ܕ݁ܘܒ݁ܪܱܝ ܕ݁ܡܢ ܛܱܠܝܘܬ݂ܝ ܕܱ݁ܗܘܱܘ ܠܻܝ ܡܢ ܫܘܪܝܐ ܒ݁ܥܱܡܝ ܘܒ݂ܐܘܪܻܫܠܡ
Acts 26:5 ܡܛܠ ܕ݁ܡܢ ܢܘܓ݂ܪܐ ܡܦ݁ܣܻܝܢ ܒܻ݁ܝ ܘܝܕ݂ܥܻܝܢ ܕܱ݁ܒ݂ܝܘܠܦ݁ܢܐ ܪܻܫܝܐ ܕܱ݁ܦ݂ܪܻܝܫܐ ܚܝܻܝܬ݂
Acts 26:6 ܘܗܫܐ ܥܱܠ ܣܱܒ݂ܪܐ ܕ݁ܫܘܘ_ܕ݁ܝܐ ܕܱ݁ܗܘܐ ܗ_ܘܐ ܠܱܐܒ݂ܗܬ݂ܱܢ ܡܢ ܐܱܠܗܐ ܩܐܡ ܐ_ܢܐ ܘܡܬ݁ܕ݂ܻܝܢ ܐ_ܢܐ
Acts 26:7 ܕ݁ܥܱܠ ܗܢܐ ܣܱܒ݂ܪܐ ܬܱ݁ܪܬܱ݁ܥܣܪܐ ܫܱܪܒ݂ܢ ܡܣܱܒ݁ܪܢ ܕܱ݁ܢܡܱܢܥܢ ܒܱ݁ܨܠܱܘܬ݂ܐ ܚܦ݂ܻܝܛܬ݂ܐ ܕܻ݁ܐܝܡܡܐ ܘܱܕ݂ܠܻܠܝܐ ܘܱܥܠܱܘܗ_ܝ ܥܱܠ ܗܢܐ ܣܱܒ݂ܪܐ ܡܬ݂ܪܫܐ ܐ_ܢܐ ܡܢ ܐܻܝܕ݂ܱܝ ܝܻܗܘܕ݂ܝܐ ܡܱܠܟ݁ܐ ܐܱܓ݂ܪܻܦ݁ܐ
Acts 26:8 ܡܢܐ ܕ݁ܝܢܻܝܢ ܐܢ_ܬ݁ܘܢ ܠܐ ܘܠܐ ܕܱ݁ܢܗܱܝܡܢ ܕܱ݁ܡܩܻܝܡ ܐܱܠܗܐ ܡܻܝܬ݂ܐ
Acts 26:9 ܐܢܐ ܓ݁ܝܪ ܡܢ ܩܕ݂ܻܝܡ ܣܡܬ݂ ܒ݁ܪܥܝܢܝ ܕ݁ܣܱܩܘܒ݂ܠܐ ܣܱܓܻ݁ܝܐܐ ܐܣܥܘܪ ܠܘܩܒ݂ܱܠ ܫܡܗ ܕ݁ܝܫܘܥ ܢܨܪܝܐ
Acts 26:10 ܗܕ݂ܐ ܕ݁ܥܒ݂ܕ݁ܬ݂ ܐܦ݂ ܒ݁ܐܘܪܻܫܠܡ ܘܩܱܕܻ݁ܝܫܐ ܣܱܓܻ݁ܝܐܐ ܐܱܪܡܻܝܬ݂ ܒ݁ܝܬ݂ ܐܱܣܻܝܪܐ ܒ݁ܫܘܠܛܢܐ ܕ݁ܩܱܒ݁ܠܬ݂ ܡܢ ܪܱܒܱ݁ܝ ܟ݁ܗܢܐ ܘܟ݂ܱܕ݂ ܡܬ݂ܩܱܛܠܻܝܢ ܗ_ܘܱܘ ܡܢܗܘܢ ܐܫܬܱ݁ܘܬ݁ܦ݂ܬ݂ ܠܱܐܝܠܝܢ ܕ݁ܚܱܝܒ݂ܘ ܐܢܘܢ
Acts 26:11 ܘܱܒ݂ܟ݂ܠ ܟ݁ܢܘܫܐ ܡܫܬܱ݁ܢܱܕ݂ ܗ_ܘܻܝܬ݂ ܒ݁ܗܘܢ ܟܱ݁ܕ݂ ܐܠܨ ܗ_ܘܻܝܬ݂ ܕ݁ܢܗܘܘܢ ܡܓ݂ܱܕ݁ܦ݂ܻܝܢ ܒܱ݁ܫܡܗ ܕ݁ܝܫܘܥ ܘܱܒ݂ܪܘܓ݂ܙܐ ܣܱܓܻ݁ܝܐܐ ܕܱ݁ܡܠܐ ܗ_ܘܻܝܬ݂ ܥܠܱܝܗܘܢ ܐܦ݂ ܠܱܡܕ݂ܻܝܢܬ݂ܐ ܐ_ܚܪܢܝܬ݂ܐ ܢܦ݂ܩ ܗ_ܘܻܝܬ݂ ܠܡܪܕܱ݁ܦ݂ ܐܢܘܢ
Acts 26:12 ܘܟ݂ܱܕ݂ ܐܙܠ ܗ_ܘܻܝܬ݂ ܡܛܠ ܗܕ݂ܐ ܠܕ݂ܱܪܡܣܘܩ ܒ݁ܫܘܠܛܢܐ ܘܱܒ݂ܡܱܦ݁ܣܢܘܬ݂ܐ ܕ݁ܪܱܒܱ݁ܝ ܟ݁ܗܢܐ
Acts 26:13 ܒ݁ܦ݂ܠܓ݁ܗ ܕ݁ܝܱܘܡܐ ܒ݁ܐܘܪܚܐ ܚܙܻܝܬ݂ ܡܢ ܫܡܱܝܐ ܐܘ ܡܱܠܟ݁ܐ ܕܱ݁ܐܙܠܓ݂ ܥܠܱܝ ܘܥܱܠ ܟ݁ܠ ܕ݁ܥܱܡܝ ܗ_ܘܱܘ ܢܘܗܪܐ ܕܱ݁ܡܝܱܬܱ݁ܪ ܡܢ ܕ݁ܫܡܫܐ
Acts 26:14 ܘܱܢܦ݂ܱܠܢ ܟ݁ܠܱܢ ܥܱܠ ܐܱܪܥܐ ܘܫܡܥܬ݂ ܩܠܐ ܟܱ݁ܕ݂ ܐܡܱܪ ܠܻܝ ܥܒ݂ܪܐܝܻܬ݂ ܫܐܘܠ ܫܐܘܠ ܡܢܐ ܪܕ݂ܦ݂ ܐܱܢ_ܬ݁ ܠܻܝ ܩܫܐ ܗ_ܘ ܠܟ݂ ܠܱܡܒ݂ܱܥܛܘ ܠܥܘܩܣܐ
Acts 26:15 ܘܐܢܐ ܐܡܪܬ݂ ܡܱܢ ܐܱܢ_ܬ݁ ܡܪܝ ܘܡܪܱܢ ܐܡܱܪ ܠܻܝ ܐܢܐ ܗܘ ܝܫܘܥ ܢܨܪܝܐ ܕܱ݁ܐܢ_ܬ݁ ܪܕ݂ܦ݂ ܐܱܢ_ܬ݁
Acts 26:16 ܘܐܡܱܪ ܠܻܝ ܩܘܡ ܥܱܠ ܪܓ݂ܠܱܝܟ݁ ܡܛܠ ܗܕ݂ܐ ܓ݁ܝܪ ܐܬ݂ܚܙܻܝܬ݂ ܠܟ݂ ܕܱ݁ܐܩܻܝܡܟ݂ ܡܫܱܡܫܢܐ ܘܣܗܕ݁ܐ ܕ݁ܡܕ݁ܡ ܕܱ݁ܚܙܱܝܬ݁ܢܝ ܘܕ݂ܱܥܬ݂ܻܝܕ݂ ܐܱܢ_ܬ݁ ܕ݁ܬ݂ܚܙܝܢܝ
Acts 26:17 ܘܐܦܱ݁ܨܝܟ݂ ܡܢ ܥܱܡܐ ܕܻ݁ܝܗܘܕ݂ܝܐ ܘܡܢ ܥܱܡ_ܡܐ ܐ_ܚܪܢܐ ܕܱ݁ܠܘܬ݂ܗܘܢ ܡܫܱܕܱ݁ܪ ܐ_ܢܐ ܠܟ݂
Acts 26:18 ܕܱ݁ܬ݂ܦ݂ܱܬܱ݁ܚ ܥܱܝܢܱܝܗܘܢ ܐܱܝܟ݂ ܕ݁ܢܗܦ݁ܟ݂ܘܢ ܡܢ ܚܫܘܟ݂ܐ ܠܢܱܗܻܝܪܐ ܘܡܢ ܫܘܠܛܢܗ ܕ݁ܣܛܢܐ ܠܘܬ݂ ܐܱܠܗܐ ܘܱܢܩܱܒ݁ܠܘܢ ܫܘܒ݂ܩܢ ܚܛܗܐ ܘܦ݂ܣܐ ܥܱܡ ܩܱܕܻ݁ܝܫܐ ܒ݁ܗܱܝܡܢܘܬ݂ܐ ܕ݁ܒ݂ܻܝ
Acts 26:19 ܡܛܠ ܗܕ݂ܐ ܡܱܠܟ݁ܐ ܐܱܓ݂ܪܻܦ݁ܐ ܠܐ ܩܡܬ݂ ܒ݁ܚܪܝܢܐ ܠܘܩܒ݂ܱܠ ܚܙܘܐ ܫܡܱܝܢܐ
Acts 26:20 ܐܠܐ ܐܱܟ݂ܪܙܬ݂ ܡܢ ܠܩܘܕ݂ܡܻܝܢ ܠܗܢܘܢ ܕܱ݁ܒ݂ܕ݂ܱܪܡܣܘܩ ܘܱܠܗܢܘܢ ܕ݁ܒ݂ܐܘܪܻܫܠܡ ܘܕ݂ܱܒ݂ܟ݂ܠܗܝܢ ܩܘܪܝܐ ܕܻ݁ܝܗܘܕ݂ ܘܐܦ݂ ܠܥܱܡ_ܡܐ ܐܱܟ݂ܪܙܬ݂ ܕܱ݁ܢܬ݂ܘܒ݂ܘܢ ܘܢܬ݂ܦ݁ܢܘܢ ܠܘܬ݂ ܐܱܠܗܐ ܘܢܥܒ݁ܕ݂ܘܢ ܥܒ݂ܕ݂ܐ ܕ݁ܫܘܝܢ ܠܱܬ݂ܝܒ݂ܘܬ݂ܐ
Acts 26:21 ܘܥܱܠ ܐܱܦܱ݁ܝ ܗܠܝܢ ܐܱܚܕ݁ܘܢܝ ܝܻܗܘܕ݂ܝܐ ܒ݁ܗܱܝܟ݁ܠܐ ܘܨܒ݂ܝܢ ܗ_ܘܱܘ ܠܡܩܛܠܱܢܝ
Acts 26:22 ܥܱܕ݁ܪܱܢܝ ܕ݁ܝܢ ܐܱܠܗܐ ܥܕ݂ܱܡܐ ܠܝܱܘܡܐ ܗܢܐ ܘܗܐ ܩܐܡ ܐ_ܢܐ ܘܱܡܣܱܗܕ݂ ܐ_ܢܐ ܠܱܙܥܘܪܐ ܘܱܠܪܱܒ݁ܐ ܟܱ݁ܕ݂ ܡܕ݁ܡ ܠܒ݂ܱܪ ܡܢ ܡܘܫܐ ܘܱܢܒ݂ܻܝܐ ܠܐ ܐܡܱܪ ܐ_ܢܐ ܐܠܐ ܐܱܝܠܝܢ ܕ݁ܗܢܘܢ ܐܡܱܪܘ ܕܱ݁ܥܬ݂ܻܝܕ݂ܢ ܕ݁ܢܗܘܝܢ
Acts 26:23 ܕ݁ܢܚܱܫ ܡܫܻܝܚܐ ܘܢܗܘܐ ܪܻܫܻܝܬ݂ܐ ܕܱ݁ܩܝܡܬ݁ܐ ܕ݁ܡܢ ܒ݁ܝܬ݂ ܡܻܝܬ݂ܐ ܘܕ݂ܱܥܬ݂ܻܝܕ݂ ܕ݁ܢܱܟ݂ܪܙ ܢܘܗܪܐ ܠܥܱܡܐ ܘܱܠܥܱܡ_ܡܐ
Acts 26:24 ܘܟ݂ܱܕ݂ ܗܟ݂ܱܢܐ ܢܦ݂ܩ ܗ_ܘܐ ܦܱ݁ܘܠܘܣ ܪܘܚܐ ܩܥܐ ܦܻ݁ܗ_ܣܛܘܣ ܒ݁ܩܠܐ ܪܡܐ ܫܢܱܝܬ݁ ܠܟ݂ ܦܱ݁ܘܠܐ ܣܦ݂ܪܐ ܣܱܓܻ݁ܝܐܐ ܥܱܒ݂ܕ݁ܟ݂ ܕ݁ܬ݂ܫܢܐ
Acts 26:25 ܐܡܱܪ ܦܱ݁ܘܠܘܣ ܠܐ ܫܢܻܝܬ݂ ܢܱܨܻܝܚܐ ܦܻ݁ܗ_ܣܛܘܣ ܐܠܐ ܡܠܱܝ ܫܪܪܐ ܘܬ݂ܱܩܢܘܬ݂ܐ ܡܡܱܠܠ ܐ_ܢܐ
Acts 26:26 ܘܐܦ݂ ܡܱܠܟ݁ܐ ܐܱܓ݂ܪܻܦܱ݁ܘܣ ܝܱܬܻ݁ܝܪܐܝܻܬ݂ ܝܕ݂ܱܥ ܥܠܱܝܗܝܢ ܕ݁ܗܠܝܢ ܘܡܛܠ ܗܢܐ ܥܻܝܢ ܒܱ݁ܓ݂ܠܐ ܡܡܱܠܠ ܐ_ܢܐ ܩܕ݂ܡܱܘܗ_ܝ ܡܛܠ ܕܱ݁ܚܕ݂ܐ ܡܢ ܗܠܝܢ ܡܠܐ ܠܐ ܣܒ݂ܱܪ ܐ_ܢܐ ܕ݁ܛܱܥܝܢ ܠܗ ܕ݁ܠܐ ܗ_ܘܐ ܒ݁ܛܘܫܝܐ ܣܥܻܝܪܢ
Acts 26:27 ܡܗܱܝܡܢ ܐܱܢ_ܬ݁ ܡܱܠܟ݁ܐ ܐܱܓ݂ܪܻܦ݁ܐ ܠܱܢܒ݂ܻܝܐ ܝܕ݂ܱܥ ܐ_ܢܐ ܕܱ݁ܡܗܱܝܡܢ ܐܱܢ_ܬ݁
Acts 26:28 ܐܡܱܪ ܠܗ ܐܱܓ݂ܪܻܦܱ݁ܘܣ ܒ݁ܩܱܠܻܝܠ ܡܕ݁ܡ ܡܦܻ݁ܝܣ ܐܱܢ_ܬ݁ ܠܻܝ ܕ݁ܐܗܘܐ ܟ݁ܪܻܣܛܝܢܐ
Acts 26:29 ܘܦܱ݁ܘܠܘܣ ܐܡܱܪ ܒ݁ܥܐ ܗ_ܘܻܝܬ݂ ܡܢ ܐܱܠܗܐ ܒ݁ܩܱܠܻܝܠ ܘܱܒ݂ܣܱܓܻ݁ܝ ܠܐ ܗ_ܘܐ ܠܟ݂ ܒܱ݁ܠܚܘܕ݂ ܐܠܐ ܐܦ݂ ܠܟ݂ܠܗܘܢ ܐܱܝܠܝܢ ܕ݁ܫܡܥܻܝܢ ܠܻܝ ܝܱܘܡܢܐ ܕ݁ܢܗܘܘܢ ܐܱܟ݂ܘܬ݂ܝ ܠܒ݂ܱܪ ܡܢ ܐܱܣܘܪܐ ܗܠܝܢ
Acts 26:30 ܘܩܡ ܠܗ ܡܱܠܟ݁ܐ ܘܗܻܓ݂ܡܘܢܐ ܘܒ݂ܪܢܻܝܩܻܐ ܘܱܐܝܠܝܢ ܕ݁ܝܬ݂ܒܻ݁ܝܢ ܗ_ܘܱܘ ܥܱܡܗܘܢ
Acts 26:31 ܘܟ݂ܱܕ݂ ܦ݁ܪܱܩܘ ܡܢ ܬܱ݁ܡܢ ܡܡܱܠܠܻܝܢ ܗ_ܘܱܘ ܚܱܕ݂ ܥܱܡ ܚܱܕ݂ ܘܐܡܪܻܝܢ ܕ݁ܡܕ݁ܡ ܕ݁ܫܘܐ ܠܡܱܘܬ݁ܐ ܐܱܘ ܠܱܐܣܘܪܐ ܠܐ ܥܒ݂ܱܕ݂ ܓܱ݁ܒ݂ܪܐ ܗܢܐ
Acts 26:32 ܘܐܡܱܪ ܐܱܓ݂ܪܻܦܱ݁ܘܣ ܠܦ݂ܻܗ_ܣܛܘܣ ܡܫܟܱ݁ܚ ܗ_ܘܐ ܓܱ݁ܒ݂ܪܐ ܗܢܐ ܕ݁ܢܫܬ݁ܪܐ ܐܠܘ ܒ݁ܓ݂ܢ ܩܣܱܪ ܠܐ ܩܪܐ
Acts 27:1 ܘܱܦ݂ܩܱܕ݂ ܥܠܱܘܗ_ܝ ܦܻ݁ܗ_ܣܛܣ ܕ݁ܢܫܬܱ݁ܕܱ݁ܪ ܠܘܬ݂ ܩܣܱܪ ܠܻܐܝܛܱܠܻܝܱܐ ܘܱܐܫܠܡܗ ܠܦܱ݁ܘܠܘܣ ܘܠܱܐܣܻܝܪܐ ܐ_ܚܪܢܐ ܥܱܡܗ ܠܓ݂ܱܒ݂ܪܐ ܚܱܕ݂ ܩܢܛܪܘܢܐ ܡܢ ܐܣܦܻ݁ܝܪ ܣܒ݂ܱܣܛܻܐ ܕܱ݁ܫܡܗ ܗܘܐ ܝܘܠܻܝܘܣ
Acts 27:2 ܘܟ݂ܱܕ݂ ܗܘܬ݂ ܕ݁ܢܪܕ݁ܐ ܢܚܬ݂ܢ ܠܐܠܦ݂ܐ ܕܻ݁ܐܝܬ݂ܝܗ ܗ_ܘܬ݂ ܡܢ ܐܱܕ݂ܪܡܢܛܘܣ ܡܕ݂ܻܝܢ_ܬ݁ܐ ܘܐܙܠ_ܐ ܗ_ܘܬ݂ ܠܱܐܬ݂ܪܐ ܕܱ݁ܐܣܻܝܱܐ ܘܥܱܠ ܗ_ܘܐ ܥܱܡܱܢ ܠܐܠܦ݂ܐ ܐܱܪܻܣܛܱܪܟ݂ܘܣ ܡܱܩܕ݂ܘܢܻܝܱܐ ܕ݁ܡܢ ܬ݂ܣܱܠܘܢܻܝܩܻܐ ܡܕ݂ܻܝܢ_ܬ݁ܐ
Acts 27:3 ܘܱܠܝܱܘܡܐ ܐ_ܚܪܻܢܐ ܡܱܛܻܝܢ ܠܨܱܝܕ݁ܢ ܘܐܬ݂ܚܱܫܱܚ ܩܢܛܪܘܢܐ ܒܱ݁ܡܪܱܚܡܢܘܬ݂ܐ ܠܘܬ݂ ܦܱ݁ܘܠܘܣ ܘܱܐܦ݁ܣ ܠܗ ܕ݁ܢܻܐܙܱܠ ܠܘܬ݂ ܪܚܡܱܘܗ_ܝ ܘܢܬ݁ܬ݁ܢܻܝܚ
Acts 27:4 ܘܡܢ ܬܱ݁ܡܢ ܪܕ݂ܱܝܢ ܘܡܛܠ ܕ݁ܪܘܚܐ ܣܱܩܘܒ݂ܠܢ ܗ_ܘܱܝ ܐܬ݂ܟ݁ܪܟ݂ܢ ܥܱܠ ܩܘܦ݁ܪܘܣ
Acts 27:5 ܘܱܥܒ݂ܱܪܢ ܝܱܡܐ ܕ݁ܩܻܝܠܻܝܩܻܝܱܐ ܘܱܕ݂ܦܱ݁ܡܦ݂ܘܠܻܝܱܐ ܘܡܱܛܻܝܢ ܠܡܘܪܱܐ ܡܕ݂ܻܝܢ_ܬ݁ܐ ܕ݁ܠܘܩܻܝܱܐ
Acts 27:6 ܘܐܫܟܱ݁ܚ ܬܱ݁ܡܢ ܩܢܛܪܘܢܐ ܐܠܦ݂ܐ ܡܢ ܐܱܠܟ݁ܣܱܢܕ݁ܪܻܝܱܐ ܕ݁ܐܙܠ_ܐ ܗ_ܘܬ݂ ܠܻܐܝܛܱܠܻܝܱܐ ܘܱܐܘܬ݁ܒ݂ܱܢ ܒ݁ܗ
Acts 27:7 ܘܡܛܠ ܕ݁ܝܱܩܻܝܪܐܝܻܬ݂ ܪܕ݂ܝܐ ܗ_ܘܬ݂ ܠܝܱܘܡܬ݂ܐ ܣܱܓܻ݁ܝܐܐ ܠܡܱܚܣܢ ܡܱܛܻܝܢ ܠܘܩܒ݂ܱܠ ܩܢܻܝܕ݂ܘܣ ܓ݁ܙܱܪܬ݁ܐ ܘܡܛܠ ܕ݁ܠܐ ܫܒ݂ܩܐ ܗ_ܘܬ݂ ܪܘܚܐ ܕ݁ܢܻܐܙܱܠ ܬ݁ܪܻܝܨܐܝܻܬ݂ ܐܬ݂ܟ݁ܪܟ݂ܢ ܥܱܠ ܩܪܻܛܻܐ ܠܘܩܒ݂ܱܠ ܣܱܠܡܘܢܻܐ ܡܕ݂ܻܝܢ_ܬ݁ܐ
Acts 27:8 ܘܱܠܡܱܚܣܢ ܟܱ݁ܕ݂ ܪܕ݂ܝܢܱܢ ܚܕ݂ܪܝܗ ܡܱܛܻܝܢ ܠܕ݂ܘܟ݁ܬ݂ܐ ܕ݁ܡܬ݂ܩܱܪܝܐ ܠܡܻܐܢܐ ܫܱܦܻ݁ܝܪܐ ܘܩܱܪܻܝܒ݂ܐ ܗ_ܘܬ݂ ܠܗ ܡܕ݂ܻܝܢ_ܬ݁ܐ ܕܱ݁ܫܡܗ ܠܱܐܣܐܱܐ
Acts 27:9 ܘܱܗܘܱܝܢ ܬܱ݁ܡܢ ܙܱܒ݂ܢܐ ܣܱܓܻ݁ܝܐܐ ܥܕ݂ܱܡܐ ܕܱ݁ܥܒ݂ܱܪ ܐܦ݂ ܝܱܘܡܐ ܕ݁ܨܱܘܡܐ ܕܻ݁ܝܗܘܕ݂ܝܐ ܘܱܗܘܐ ܠܗ ܩܢܛܐ ܕ݁ܢܪܕ݁ܐ ܐ_ܢܫ ܒ݁ܝܱܡܐ ܘܡܠܟ݂ ܗ_ܘܐ ܠܗܘܢ ܦܱ݁ܘܠܘܣ
Acts 27:10 ܘܐܡܱܪ ܓܱ݁ܒ݂ܪܐ ܚܙܐ ܐ_ܢܐ ܕ݁ܒ݂ܐܘܠܨܢܐ ܘܱܒ݂ܚܘܣܪܢܐ ܣܱܓܻ݁ܝܐܐ ܗܘܝܐ ܡܱܪܕܻ݁ܝܬ݂ܱܢ ܠܱܘ ܒܱ݁ܠܚܘܕ݂ ܕ݁ܡܱܘܒ݁ܠܗ ܕ݁ܐܠܦ݂ܱܢ ܐܠܐ ܐܦ݂ ܕ݁ܢܱܦ݂ܫܬ݂ܱܢ ܕܻ݁ܝܠܱܢ
Acts 27:11 ܩܢܛܪܘܢܐ ܕ݁ܝܢ ܠܩܘܒ݂ܪܢܻܛܻܐ ܘܱܠܡܪܗ ܕ݁ܐܠܦ݂ܐ ܫܡܱܥ ܗ_ܘܐ ܝܱܬܻ݁ܝܪ ܡܢ ܡܠܱܘܗ_ܝ ܕ݁ܦܱ݁ܘܠܘܣ
Acts 27:12 ܘܡܛܠ ܕ݁ܠܐ ܥܗܢ ܗ_ܘܐ ܗܱܘ ܠܡܻܐܢܐ ܠܡܱܣܬ݁ܝܘ ܒ݁ܗ ܣܱܬ݂ܘܐ ܣܱܓܻ݁ܝܐܐ ܡܢܱܢ ܨܒ݂ܝܢ ܗ_ܘܱܘ ܕ݁ܢܪܕ݁ܐ ܡܢ ܬܱ݁ܡܢ ܘܐܢܗܘ ܕ݁ܡܫܟ݁ܚܻܝܢ ܕܱ݁ܢܡܱܢܥܘܢ ܘܢܱܣܬ݁ܘܢ ܒܱ݁ܠܡܻܐܢܐ ܚܱܕ݂ ܕܻ݁ܐܝܬ݂ܱܘܗ_ܝ ܗ_ܘܐ ܒܱ݁ܩܪܻܛܻܐ ܘܡܬ݂ܩܪܐ ܗ_ܘܐ ܦ݁ܘܢܻܟ݁ܣ ܘܚܐܱܪ ܗ_ܘܐ ܠܬ݂ܱܝܡܢܐ
Acts 27:13 ܘܟ݂ܱܕ݂ ܢܫܒܱ݁ܬ݂ ܪܘܚܐ ܕ݁ܬ݂ܱܝܡܢܐ ܘܱܣܒ݂ܱܪܘ ܕܱ݁ܡܡܱܛܝܢ ܐܱܝܟ݂ ܨܒ݂ܝܢܗܘܢ ܪܕ݂ܝܢ ܗ_ܘܱܘ ܚܕ݂ܪܱܝ ܩܪܻܛܻܐ
Acts 27:14 ܘܡܢ ܒ݁ܬ݂ܱܪ ܩܱܠܻܝܠ ܢܦ݂ܱܩ ܥܠܱܝܢ ܡܱܫܒ݂ܐ ܕ݁ܥܱܠܥܠܐ ܕ݁ܡܬ݂ܩܪܐ ܛܘܦ݂ܢܻܝܩܘܣ ܐܘܪܱܩܠܻܝܕ݂ܘܢ
Acts 27:15 ܘܐܬ݂ܚܱܛܦܱ݁ܬ݂ ܐܠܦ݂ܐ ܘܠܐ ܐܫܟ݁ܚܱܬ݂ ܕܱ݁ܬ݂ܩܘܡ ܠܘܩܒ݂ܱܠ ܪܘܚܐ ܘܝܱܗ_ܒ݂ܢ ܠܱܐܝܕ݂ܐ ܕ݁ܗܻܝ
Acts 27:16 ܘܟ݂ܱܕ݂ ܥܒ݂ܱܪܢ ܓ݁ܙܱܪܬ݁ܐ ܚܕ݂ܐ ܕ݁ܡܬ݂ܩܱܪܝܐ ܩܘܕ݂ܱܐ ܠܡܱܚܣܢ ܐܫܟܱ݁ܚܢ ܐܚܱܕ݂ܢ ܠܩܱܪܩܘܪܐ
Acts 27:17 ܘܟ݂ܱܕ݂ ܫܩܱܠܢܗ ܡܚܱܝܨܻܝܢ ܗ_ܘܱܝܢ ܘܡܱܬ݂ܩܢܻܝܢ ܠܗ ܠܐܠܦ݂ܐ ܘܡܛܠ ܕ݁ܕ݂ܚܠܻܝܢ ܗ_ܘܱܝܢ ܕ݁ܕ݂ܱܠܡܐ ܢܦ݁ܠ ܒ݁ܡܱܚܱܬ݁ܬ݁ܗ ܕ݁ܝܱܡܐ ܐܱܚܬ݂ܢܝܗ_ܝ ܠܱܐܪܡܢܘܢ ܘܗܟ݂ܘܬ݂ ܪܕ݂ܝܢ ܗ_ܘܱܝܢ
Acts 27:18 ܘܟ݂ܱܕ݂ ܩܡ ܠܗ ܥܠܱܝܢ ܟܻ݁ܝܡܘܢܐ ܩܱܫܝܐ ܠܝܱܘܡܐ ܐ_ܚܪܻܢܐ ܫܕ݂ܱܝܢ ܡܐܢܻܝܢ ܒ݁ܝܱܡܐ
Acts 27:19 ܘܱܠܝܱܘܡܐ ܕܱ݁ܬ݂ܠܬ݂ܐ ܡܐܢܐ ܕܻ݁ܝܠܗ ܕ݁ܐܠܦ݂ܐ ܒܻ݁ܐܝܕ݂ܱܝܢ ܫܕ݂ܱܝܢ
Acts 27:20 ܘܟ݂ܱܕ݂ ܐܚܱܕ݂ ܠܗ ܣܱܬ݂ܘܐ ܝܱܘܡܬ݂ܐ ܝܱܬܻ݁ܝܪܐ ܘܠܐ ܫܡܫܐ ܡܬ݂ܚܙܐ ܗ_ܘܐ ܘܠܐ ܣܱܗܪܐ ܘܠܐ ܟܱ݁ܘܟ݁ܒ݂ܐ ܣܱܒ݂ܪܐ ܕ݁ܚܱܝܱܝܢ ܟ݁ܠ ܟ݁ܠܗ ܐܬ݂ܦ݁ܣܩ ܗ_ܘܐ ܠܗ
Acts 27:21 ܘܟ݂ܱܕ݂ ܐ_ܢܫ ܡܕ݁ܡ ܠܐ ܡܣܬܱ݁ܝܒܱ݁ܪ ܗ_ܘܐ ܗܝܕ݁ܝܢ ܩܡ ܦܱ݁ܘܠܘܣ ܒܱ݁ܝܢܬ݂ܗܘܢ ܘܐܡܱܪ ܐܠܘ ܐܬ݁ܛܦܻ݁ܝܣܬ݁ܘܢ ܠܻܝ ܓܱ݁ܒ݂ܪܐ ܠܐ ܪܕ݂ܝܢ ܗ_ܘܱܝܢ ܡܢ ܩܪܻܛܻܐ ܘܡܬ݂ܚܱܣܟܻ݁ܝܢ ܗ_ܘܱܝܢ ܡܢ ܚܘܣܪܢܐ ܘܡܢ ܐܘܠܨܢܐ ܗܢܐ
Acts 27:22 ܘܗܫܐ ܡܠܟ݂ ܐ_ܢܐ ܕ݁ܬ݂ܗܘܘܢ ܕ݁ܠܐ ܥܩܐ ܢܱܦ݂ܫܐ ܓ݁ܝܪ ܡܢܟ݂ܘܢ ܚܕ݂ܐ ܠܐ ܐܒ݂ܕ݁ܐ ܐܠܐ ܐܢ ܐܠܦ݂ܐ
Acts 27:23 ܐܬ݂ܚܙܻܝ ܠܻܝ ܓ݁ܝܪ ܒ݁ܠܻܠܝܐ ܗܢܐ ܡܱܠܱܐܟ݂ܗ ܕܱ݁ܐܠܗܐ ܗܱܘ ܕ݁ܕ݂ܻܝܠܗ ܐ_ܢܐ ܘܠܗ ܦ݁ܠܱܚ ܐ_ܢܐ
Acts 27:24 ܘܐܡܱܪ ܠܻܝ ܠܐ ܬ݁ܕ݂ܚܱܠ ܦܱ݁ܘܠܐ ܥܬ݂ܻܝܕ݂ ܗ_ܘ ܠܟ݂ ܠܱܡܩܡ ܩܕ݂ܡ ܩܣܱܪ ܘܗܐ ܝܱܗ_ܒ݂ ܠܟ݂ ܐܱܠܗܐ ܡܱܘܗܱܒ݂ܬ݁ܐ ܠܟ݂ܠ ܕ݁ܪܕ݂ܝܢ ܥܱܡܟ݂
Acts 27:25 ܡܛܠ ܗܢܐ ܐܬ݂ܠܱܒܱ݁ܒ݂ܘ ܓܱ݁ܒ݂ܪܐ ܡܗܱܝܡܢ ܐ_ܢܐ ܓ݁ܝܪ ܒܱ݁ܐܠܗܐ ܕ݁ܗܟ݂ܱܢܐ ܗܘܐ ܐܱܝܟ݂ ܡܐ ܕ݁ܐܬ݂ܡܱܠܱܠ ܥܱܡܝ
Acts 27:26 ܒ݁ܪܱܡ ܠܓ݂ܙܱܪܬ݁ܐ ܚܕ݂ܐ ܐܻܝܬ݂ ܠܱܢ ܕ݁ܢܫܬ݁ܕ݂ܐ
Acts 27:27 ܘܡܢ ܒ݁ܬ݂ܱܪ ܐܱܪܒ݁ܬ݂ܱܥܣܱܪ ܝܱܘܡܻܝܢ ܕܱ݁ܛܥܱܝܢ ܘܐܬ݁ܛܱܪܱܦ݂ܢ ܒ݁ܗܱܕ݂ܪܻܝܱܘܣ ܝܱܡܐ ܒ݁ܦ݂ܠܓ݁ܗ ܕ݁ܠܻܠܝܐ ܣܒ݂ܱܪܘ ܡܱܠܚܐ ܕ݁ܠܱܐܪܥܐ ܡܬ݂ܩܱܪܒ݂ܻܝܢ ܗ_ܘܱܘ
Acts 27:28 ܘܱܐܪܡܻܝܘ ܐܘܩܻܝܢܱܣ ܘܐܫܟܱ݁ܚܘ ܩܱܘܡܻܝܢ ܥܣܪܻܝܢ ܘܬ݂ܘܒ݂ ܩܱܠܻܝܠ ܪܕ݂ܱܘ ܘܐܫܟܱ݁ܚܘ ܩܱܘܡܻܝܢ ܚܱܡܫܱܥܣܪܐ
Acts 27:29 ܘܟ݂ܱܕ݂ ܕܱ݁ܚܻܝܠܻܝܢ ܗ_ܘܱܝܢ ܕܱ݁ܠܡܐ ܢܫܬ݁ܟ݂ܱܚ ܠܱܢ ܒ݁ܕ݂ܘܟ݁ܝܬ݂ܐ ܕܻ݁ܐܝܬ݂ ܒ݁ܗܝܢ ܫܘܥܐ ܐܱܪܡܻܝܘ ܡܢ ܚܱܪܬ݂ܗ ܕ݁ܐܠܦ݂ܐ ܐܘܩܻܝܢܱܣ ܐܱܪܒܱ݁ܥ ܘܱܡܨܱܠܝܢ ܗ_ܘܱܘ ܕ݁ܢܗܘܐ ܝܱܘܡܐ
Acts 27:30 ܡܱܠܚܐ ܕ݁ܝܢ ܒ݁ܥܱܘ ܠܡܥܪܱܩ ܡܢܗ ܡܢ ܐܠܦ݂ܐ ܘܱܐܚܬ݂ܘ ܡܢܗ ܠܩܱܪܩܘܪܐ ܠܝܱܡܐ ܒ݁ܥܠܬ݂ܐ ܕ݁ܢܻܐܙܠ_ܘܢ ܒ݁ܗ ܘܢܐܣܪܘܢܗ ܠܐܠܦ݂ܐ ܒܱ݁ܐܪܥܐ
Acts 27:31 ܘܟ݂ܱܕ݂ ܚܙܐ ܦܱ݁ܘܠܘܣ ܐܡܱܪ ܠܩܢܛܪܘܢܐ ܘܠܐܣܛܪܱܛܻܝܘܛܐ ܕ݁ܐܢ ܗܠܝܢ ܒ݁ܐܠܦ݂ܐ ܠܐ ܡܟ݂ܱܬ݁ܪܻܝܢ ܐܱܢ_ܬ݁ܘܢ ܠܐ ܡܫܟ݁ܚܻܝܢ ܐܢ_ܬ݁ܘܢ ܕ݁ܬ݂ܻܚܘܢ
Acts 27:32 ܗܝܕ݁ܝܢ ܦ݁ܣܱܩܘ ܐܣܛܪܱܛܻܝܘܛܐ ܠܚܱܒ݂ܠܝܗ ܕ݁ܩܱܪܩܘܪܐ ܡܢ ܐܠܦ݂ܐ ܘܫܱܒ݂ܩܘܗ ܛܥܝܐ
Acts 27:33 ܗܘ ܕ݁ܝܢ ܦܱ݁ܘܠܘܣ ܥܕ݂ܱܡܐ ܕܱ݁ܗܘܐ ܨܱܦ݂ܪܐ ܡܦܻ݁ܝܣ ܗ_ܘܐ ܠܟ݂ܠܗܘܢ ܕܱ݁ܢܩܱܒ݁ܠܘܢ ܣܱܝܒ݁ܪܬ݁ܐ ܟܱ݁ܕ݂ ܐܡܱܪ ܠܗܘܢ ܝܱܘܡܢܐ ܗܐ ܐܱܪܒ݁ܬ݂ܱܥܣܱܪ ܝܱܘܡܻܝܢ ܡܢ ܩܢܛܐ ܡܕ݁ܡ ܠܐ ܛܥܻܝܡ ܠܟ݂ܘܢ
Acts 27:34 ܡܛܠ ܗܕ݂ܐ ܒ݁ܥܐ ܐ_ܢܐ ܡܢܟ݂ܘܢ ܕܱ݁ܬ݂ܩܱܒ݁ܠܘܢ ܡܐܟ݂ܘܠܬ݁ܐ ܠܩܘܝܡܐ ܕ݁ܚܱܝܱܝܟ݁ܘܢ ܡܢܬ݂ܐ ܓ݁ܝܪ ܡܢ ܪܻܫܐ ܕ݁ܚܱܕ݂ ܡܢܟ݂ܘܢ ܠܐ ܐܒ݂ܕ݁ܐ
Acts 27:35 ܘܟ݂ܱܕ݂ ܗܠܝܢ ܐܡܱܪ ܢܣܱܒ݂ ܠܱܚܡܐ ܘܫܱܒܱ݁ܚ ܠܱܐܠܗܐ ܩܕ݂ܡ ܟ݁ܠܗܘܢ ܘܱܩܨܐ ܘܱܐܩܦ݂ ܠܡܐܟ݂ܱܠ
Acts 27:36 ܘܐܬ݂ܒܱ݁ܝܱܐܘ ܟ݁ܠܗܘܢ ܘܩܱܒ݁ܠܘ ܬ݁ܘܪܣܝܐ
Acts 27:37 ܐܻܝܬ݂ܱܝܢ ܗ_ܘܱܝܢ ܕ݁ܝܢ ܒ݁ܐܠܦ݂ܐ ܡܱܐܬ݂ܝܢ ܘܫܱܒ݂ܥܻܝܢ ܘܫܬ݂ ܢܱܦ݂ܫܢ
Acts 27:38 ܘܟ݂ܱܕ݂ ܣܒ݂ܱܥܘ ܡܐܟ݂ܘܠܬ݁ܐ ܐܱܩܠܘ ܡܢ ܐܠܦ݂ܐ ܘܱܫܩܱܠܘ ܚܛܐ ܘܱܫܕ݂ܱܘ ܒ݁ܝܱܡܐ
Acts 27:39 ܘܟ݂ܱܕ݂ ܗܘܐ ܝܱܘܡܐ ܣܱܦ݁ܢܐ ܐܱܝܕ݂ܐ ܗ_ܝ ܐܱܪܥܐ ܠܐ ܐܫܬܱ݁ܘܕܱ݁ܥܘ ܐܠܐ ܚܪܘ ܥܱܠ ܓ݁ܢ_ܒ݂ ܝܱܒ݂ܫܐ ܟ݁ܢܦ݂ܐ ܚܕ݂ܐ ܕ݁ܝܱܡܐ ܐܱܝܟ݁ܐ ܕ݁ܪܢܝܢ ܗ_ܘܱܘ ܕ݁ܐܢ ܡܫܟ݁ܚܐ ܢܕ݂ܚܘܢܗ ܠܐܠܦ݂ܐ
Acts 27:40 ܘܱܦ݂ܣܱܩܘ ܐܘܩܻܝܢܱܣ ܡܢ ܐܠܦ݂ܐ ܘܱܐܪܦܻ݁ܝܘ ܐܢܝܢ ܒ݁ܝܱܡܐ ܘܱܫܪܱܘ ܪܟ݂ܒ݁ܐ ܕ݁ܣܱܘܟ݁ܢܐ ܘܱܬ݂ܠܱܘ ܐܱܪܡܢܘܢ ܙܥܘܪܐ ܠܪܘܚܐ ܕ݁ܢܫܒ݁ܐ ܘܪܕ݂ܝܢ ܗ_ܘܱܘ ܠܱܐܦܱ݁ܝ ܝܱܒ݂ܫܐ
Acts 27:41 ܘܓ݂ܫܱܬ݂ ܐܠܦ݂ܐ ܒ݁ܕ݂ܘܟ݁ܬ݂ܐ ܕ݁ܪܡܐ ܒܱ݁ܝܢܬ݂ ܬ݁ܪܝܢ ܥܘܡܩܻܝܢ ܕ݁ܝܱܡܐ ܘܐܬ݂ܚܱܪܝܱܬ݂ ܒ݁ܗ ܘܩܡ ܥܠܝܗ ܓܱ݁ܒ݁ܗ ܩܱܕ݂ܡܝܐ ܘܠܐ ܡܬ݁ܬ݁ܙܻܝܥ ܗ_ܘܐ ܓܱ݁ܒ݁ܗ ܕ݁ܝܢ ܐ_ܚܪܝܐ ܐܫܬ݁ܪܻܝ ܡܢ ܩܛܻܝܪܐ ܕ݁ܓ݂ܱܠ_ܠܐ
Acts 27:42 ܘܱܨܒ݂ܱܘ ܗ_ܘܱܘ ܐܣܛܪܱܛܻܝܘܛܐ ܕܱ݁ܢܩܱܛܠܘܢ ܐܢܘܢ ܠܱܐܣܻܝܪܐ ܕ݁ܠܐ ܢܱܪܡܘܢ ܣܱܚܘܐ ܘܢܥܪܩܘܢ ܠܗܘܢ ܡܢܗܘܢ
Acts 27:43 ܘܩܢܛܪܘܢܐ ܟ݁ܠܐ ܐܢܘܢ ܡܢ ܗܕ݂ܐ ܡܛܠ ܕ݁ܨܒ݂ܐ ܗ_ܘܐ ܕ݁ܢܱܚܐ ܠܦܱ݁ܘܠܘܣ ܘܠܱܐܝܠܝܢ ܕ݁ܡܫܟ݁ܚܻܝܢ ܗ_ܘܱܘ ܠܡܱܪܡܝܘ ܣܱܚܘܐ ܦ݁ܩܱܕ݂ ܠܗܘܢ ܕܱ݁ܒ݂ܩܱܕ݂ܡܝܐ ܢܣܚܘܢ ܘܢܥܒ݁ܪܘܢ ܠܱܐܪܥܐ
Acts 27:44 ܘܱܠܫܱܪܟ݁ܐ ܥܱܠ ܕܱ݁ܦ݁ܐ ܘܥܱܠ ܩܱܝܣܐ ܐ_ܚܪܢܐ ܕ݁ܐܠܦ݂ܐ ܐܱܥܒܱ݁ܪܘ ܐܢܘܢ ܘܗܟ݂ܱܢܐ ܟ݁ܠܗܘܢ ܐܫܬܱ݁ܘܙܱܒ݂ܘ ܠܱܐܪܥܐ
Acts 28:1 ܘܡܢ ܒ݁ܬ݂ܱܪܟ݁ܢ ܝܻܠܦ݂ܢ ܕ݁ܡܻܠܻܝܛܻܐ ܡܬ݂ܩܱܪܝܐ ܗܝ ܓ݁ܙܱܪܬ݁ܐ
Acts 28:2 ܘܒ݂ܱܪܒ݁ܪܝܐ ܕ݁ܥܡܪܻܝܢ ܗ_ܘܱܘ ܒ݁ܗ ܪܱܚܡܐ ܣܱܓܻ݁ܝܐܐ ܚܱܘܻܝܘ ܠܘܬ݂ܱܢ ܘܱܐܘܚܕ݂ܘ ܢܘܪܐ ܘܱܩܪܱܐܘܢ ܠܟ݂ܠܱܢ ܕ݁ܢܫܚܱܢ ܡܛܠ ܡܛܪܐ ܣܱܓܻ݁ܝܐܐ ܘܩܘܪܫܐ ܕܻ݁ܐܝܬ݂ ܗ_ܘܐ
Acts 28:3 ܘܦܱ݁ܘܠܘܣ ܫܩܱܠ ܣܘܓ݂ܐܐ ܕ݁ܚܱܒ݁ܘܒ݂ܐ ܘܣܡ ܥܱܠ ܢܘܪܐ ܘܢܦ݂ܩܱܬ݂ ܡܢܗܘܢ ܐܟ݂ܕ݂ܢܐ ܡܢ ܪܱܬ݂ܚܐ ܕ݁ܢܘܪܐ ܘܢܟ݂ܬܱ݁ܬ݂ ܒܻ݁ܐܝܕ݂ܗ
Acts 28:4 ܘܟ݂ܱܕ݂ ܚܙܱܐܘܗ ܒܱ݁ܪܒ݁ܪܝܐ ܕ݁ܬ݂ܱܠܝܐ ܒܻ݁ܐܝܕ݂ܗ ܐܡܪܻܝܢ ܗ_ܘܱܘ ܟ݁ܒ݂ܱܪ ܗܢܐ ܓܱ݁ܒ݂ܪܐ ܩܛܘܠܐ ܗ_ܘ ܕ݁ܟ݂ܱܕ݂ ܐܫܬܱ݁ܘܙܱܒ݂ ܡܢ ܝܱܡܐ ܟܻ݁ܐܢܘܬ݂ܐ ܠܐ ܫܒ݂ܱܩܬ݂ܗ ܕ݁ܢܻܚܐ
Acts 28:5 ܗܘ ܕ݁ܝܢ ܦܱ݁ܘܠܘܣ ܐܱܢܻܝܦ݂ ܐܻܝܕ݂ܗ ܘܱܫܕ݂ܗ ܠܐܟ݂ܕ݂ܢܐ ܒ݁ܢܘܪܐ ܘܡܕ݁ܡ ܕܱ݁ܣܢܐ ܠܐ ܗܘܝܗ_ܝ
Acts 28:6 ܣܒ݂ܪܻܝܢ ܗ_ܘܱܘ ܕ݁ܝܢ ܒܱ݁ܪܒ݁ܪܝܐ ܕ݁ܒ݂ܱܪ ܫܥܬ݂ܗ ܡܬ݂ܡܣܐ ܘܢܦ݂ܠ ܟܱ݁ܕ݂ ܡܻܝܬ݂ ܥܱܠ ܐܱܪܥܐ ܘܟ݂ܱܕ݂ ܥܕ݁ܢܐ ܣܱܓܻ݁ܝܐܐ ܣܱܟܻ݁ܝܘ ܘܱܚܙܱܘ ܕ݁ܡܕ݁ܡ ܕܱ݁ܣܢܐ ܠܐ ܗܘܝܗ_ܝ ܫܱܚܠܦ݂ܘ ܡܠܱܝܗܘܢ ܘܐܡܱܪܘ ܕܱ݁ܐܠܗܐ ܗ_ܘ
Acts 28:7 ܐܻܝܬ݂ ܗ_ܘܐ ܕ݁ܝܢ ܩܘܪܝܐ ܒ݁ܗ ܒ݁ܗܱܘ ܐܱܬ݂ܪܐ ܠܓ݂ܱܒ݂ܪܐ ܚܱܕ݂ ܕܱ݁ܫܡܗ ܗܘܐ ܦ݁ܘܦ݁ܠܻܝܘܣ ܕ݁ܗܘ ܗܘܐ ܪܻܫܗ ܕ݁ܓ݂ܙܱܪܬ݁ܐ ܘܩܱܒ݁ܠܱܢ ܒ݁ܒ݂ܱܝܬ݁ܗ ܬ݁ܠܬ݂ܐ ܝܱܘܡܻܝܢ ܚܕ݂ܝܐܝܻܬ݂
Acts 28:8 ܐܱܒ݂ܘܗ_ܝ ܕ݁ܝܢ ܕ݁ܦ݁ܘܦ݁ܠܻܝܘܣ ܒ݁ܐܫܬ݂ܐ ܘܱܒ݂ܟ݂ܻܐܒ݂ ܡܥܱܝܐ ܟ݁ܪܻܝܗ ܗ_ܘܐ ܘܥܱܠ ܠܘܬ݂ܗ ܦܱ݁ܘܠܘܣ ܘܨܱܠܻܝ ܘܣܡ ܥܠܱܘܗ_ܝ ܐܻܝܕ݂ܗ ܘܱܐܚܠܡܗ
Acts 28:9 ܘܟ݂ܱܕ݂ ܗܘܬ݂ ܗܕ݂ܐ ܐܦ݂ ܫܱܪܟ݁ܐ ܐܱܝܠܝܢ ܕܻ݁ܐܝܬ݂ ܗ_ܘܱܘ ܒ݁ܗ ܒ݁ܓ݂ܙܱܪܬ݁ܐ ܟ݁ܪܻܝܗܐ ܩܪܒܻ݁ܝܢ ܗ_ܘܱܘ ܠܘܬ݂ܗ ܘܡܬ݂ܱܐܣܝܢ ܗ_ܘܱܘ
Acts 28:10 ܘܻܐܝܩܪܐ ܪܱܘܪܒ݂ܐ ܝܱܩܪܘܢ ܘܟ݂ܱܕ݂ ܢܦ݂ܩܻܝܢ ܗ_ܘܱܝܢ ܡܢ ܬܱ݁ܡܢ ܙܱܘܕ݂ܘܢ
Acts 28:11 ܢܦ݂ܱܩܢ ܕ݁ܝܢ ܒ݁ܬ݂ܱܪ ܝܱܪܚܐ ܬ݁ܠܬ݂ܐ ܘܱܪܕ݂ܱܝܢ ܒ݁ܐܠܦ݂ܐ ܐܱܠܟ݁ܣܱܢܕ݁ܪܝܬ݁ܐ ܕܱ݁ܐܣܬ݁ܝܱܬ݂ ܗ_ܘܬ݂ ܒ݁ܗ ܒ݁ܓ݂ܙܱܪܬ݁ܐ ܘܻܐܝܬ݂ ܗ_ܘܬ݂ ܥܠܝܗ ܐܬ݂ܐ ܕ݁ܬ݂ܐܡܐ
Acts 28:12 ܘܐܬ݂ܱܝܢ ܠܣܪܱܩܘܣܱܐ ܡܕ݂ܻܝܢ_ܬ݁ܐ ܘܩܱܘܻܝܢ ܬܱ݁ܡܢ ܝܱܘܡܬ݂ܐ ܬ݁ܠܬ݂ܐ
Acts 28:13 ܘܡܢ ܬܱ݁ܡܢ ܐܬ݂ܟ݁ܪܟ݂ܢ ܘܡܱܢܱܥܢ ܠܪܻܓ݂ܻܝܘܢ ܡܕ݂ܻܝܢ_ܬ݁ܐ ܘܒ݂ܬ݂ܱܪ ܝܱܘܡܐ ܚܱܕ݂ ܢܫܒܱ݁ܬ݂ ܠܱܢ ܪܘܚܐ ܕ݁ܬ݂ܱܝܡܢܐ ܘܠܱܬ݂ܪܝܢ ܝܱܘܡܻܝܢ ܐܬ݂ܱܝܢ ܠܦ݁ܘܛܻܝܱܐܠܣ ܡܕ݂ܻܝܢ_ܬ݁ܐ ܕܻ݁ܐܝܛܱܠܻܝܱܐ
Acts 28:14 ܘܐܫܟܱ݁ܚܢ ܬܱ݁ܡܢ ܐܱܚܐ ܘܱܒ݂ܥܱܘ ܡܢܱܢ ܘܱܗܘܱܝܢ ܠܘܬ݂ܗܘܢ ܝܱܘܡܬ݂ܐ ܫܱܒ݂ܥܐ ܘܗܝܕ݁ܝܢ ܐܙܱܠܢ ܠܪܗ_ܘܡܻܐ
Acts 28:15 ܘܟ݂ܱܕ݂ ܫܡܱܥܘ ܐܱܚܐ ܕ݁ܬ݂ܱܡܢ ܢܦ݂ܱܩܘ ܠܐܘܪܥܱܢ ܥܕ݂ܱܡܐ ܠܫܘܩܐ ܕ݁ܡܬ݂ܩܪܐ ܐܱܦܻ݁ܝܘܣ-ܦ݂ܘܪܘܣ ܘܱܥܕ݂ܱܡܐ ܠܱܬ݂ܠܬ݂ ܚܢܘܢ ܘܟ݂ܱܕ݂ ܚܙܐ ܐܢܘܢ ܦܱ݁ܘܠܘܣ ܐܱܘܕܻ݁ܝ ܠܱܐܠܗܐ ܘܐܬ݂ܚܱܝܱܠ
Acts 28:16 ܘܥܱܠܢ ܠܪܗ_ܘܡܻܐ ܘܱܐܦ݁ܣ ܩܢܛܪܘܢܐ ܠܦܱ݁ܘܠܘܣ ܕ݁ܢܫܪܐ ܐܱܝܟ݁ܐ ܕ݁ܨܒ݂ܐ ܥܱܡ ܐܣܛܪܱܛܻܝܘܛܐ ܗܱܘ ܕ݁ܢܛܱܪ ܗ_ܘܐ ܠܗ
Acts 28:17 ܘܡܢ ܒ݁ܬ݂ܱܪ ܬ݁ܠܬ݂ܐ ܝܱܘܡܻܝܢ ܫܱܕܱ݁ܪ ܦܱ݁ܘܠܘܣ ܩܪܐ ܠܪܻܫܢܱܝܗܘܢ ܕܻ݁ܝܗܘܕ݂ܝܐ ܘܟ݂ܱܕ݂ ܐܬ݂ܟܱ݁ܢܱܫܘ ܐܡܱܪ ܠܗܘܢ ܓܱ݁ܒ݂ܪܐ ܐܱܚܱܝ ܐܢܐ ܟܱ݁ܕ݂ ܒ݁ܡܕ݁ܡ ܠܐ ܩܡܬ݂ ܠܘܩܒ݂ܱܠ ܥܱܡܐ ܘܢܡܘܣܐ ܕܱ݁ܐܒ݂ܗܱܝ ܒܱ݁ܐܣܘܪܐ ܐܫܬܱ݁ܠܡܬ݂ ܡܢ ܐܘܪܻܫܠܡ ܒܻ݁ܐܝܕ݂ܐ ܕ݁ܪܗ_ܘܡܝܐ
Acts 28:18 ܘܗܢܘܢ ܟܱ݁ܕ݂ ܫܱܐܠܘܢܝ ܨܒ݂ܱܘ ܕ݁ܢܫܪܘܢܢܝ ܡܛܠ ܕ݁ܠܐ ܐܫܟܱ݁ܚܘ ܒ݁ܬ݂ܱܪܝ ܪܫܝܢܐ ܡܕ݁ܡ ܕ݁ܫܘܐ ܠܡܱܘܬ݁ܐ
Acts 28:19 ܘܟ݂ܱܕ݂ ܩܝܡܻܝܢ ܗ_ܘܱܘ ܠܘܩܒ݂ܱܠܝ ܝܻܗܘܕ݂ܝܐ ܐܬ݂ܱܐܠܨܬ݂ ܕ݁ܐܩܥܐ ܒ݁ܓ݂ܢ ܩܣܱܪ ܠܐ ܐܱܝܟ݂ ܐܻܝܬ݂ ܠܻܝ ܕ݁ܐܩܱܛܪܓ݂ ܒ݁ܡܕ݁ܡ ܠܱܒ݂ܢܱܝ ܥܱܡܝ
Acts 28:20 ܡܛܠ ܗܢܐ ܒ݁ܥܻܝܬ݂ ܡܢܟ݂ܘܢ ܕ݁ܬ݂ܻܐܬ݂ܘܢ ܘܐܚܙܝܟ݂ܘܢ ܘܐܫܬܱ݁ܥܐ ܠܟ݂ܘܢ ܗܠܝܢ ܡܛܠ ܣܱܒ݂ܪܐ ܓ݁ܝܪ ܕܻ݁ܐܝܣܪܝܠ ܐܱܣܻܝܪ ܐ_ܢܐ ܒ݁ܫܻܫܱܠܬ݁ܐ ܗܕ݂ܐ
Acts 28:21 ܐܡܪܻܝܢ ܠܗ ܗܢܘܢ ܚܢܱܢ ܐܓܱ݁ܪܬ݁ܐ ܥܠܱܝܟ݁ ܠܐ ܩܱܒ݁ܠܢ ܡܢ ܝܻܗܘܕ݂ ܘܠܐ ܐ_ܢܫ ܡܢ ܐܱܚܐ ܕ݁ܐܬ݂ܱܘ ܡܢ ܐܘܪܻܫܠܡ ܐܡܱܪܘ ܠܱܢ ܡܕ݁ܡ ܕ݁ܒ݂ܻܝܫ ܥܠܱܝܟ݁
Acts 28:22 ܨܒ݂ܝܢܱܢ ܕ݁ܝܢ ܕ݁ܢܫܡܱܥ ܡܢܟ݂ ܡܕ݁ܡ ܕ݁ܡܬ݂ܪܱܥܐ ܐܱܢ_ܬ݁ ܡܛܠ ܕ݁ܝܘܠܦ݁ܢܐ ܗܢܐ ܝܕ݂ܥܻܝܢܱܢ ܕ݁ܥܱܠ ܐ_ܢܫ ܠܐ ܡܩܱܒܱ݁ܠ
Acts 28:23 ܘܱܐܩܻܝܡܘ ܠܗ ܝܱܘܡܐ ܘܱܟ݂ܢܱܫܘ ܘܐܬ݂ܱܘ ܠܘܬ݂ܗ ܣܱܓܻ݁ܝܐܐ ܟܱ݁ܪ ܕܱ݁ܫܪܐ ܗ_ܘܐ ܘܱܓ݂ܠܐ ܠܗܘܢ ܥܱܠ ܡܱܠܟ݁ܘܬ݂ܐ ܕܱ݁ܐܠܗܐ ܟܱ݁ܕ݂ ܡܣܱܗܕ݂ ܘܱܡܦܻ݁ܝܣ ܠܗܘܢ ܥܱܠ ܝܫܘܥ ܡܢ ܢܡܘܣܐ ܕ݁ܡܘܫܐ ܘܡܢ ܢܒ݂ܻܝܐ ܡܢ ܨܱܦ݂ܪܐ ܘܱܥܕ݂ܱܡܐ ܠܪܱܡܫܐ
Acts 28:24 ܘܐ_ܢܫܻܝܢ ܡܢܗܘܢ ܡܬ݁ܛܦܻ݁ܝܣܻܝܢ ܗ_ܘܱܘ ܠܡܠܱܘܗ_ܝ ܘܱܐ_ܚܪܢܐ ܠܐ ܡܬ݁ܛܦܻ݁ܝܣܻܝܢ ܗ_ܘܱܘ
Acts 28:25 ܘܐܫܬ݁ܪܻܝܘ ܡܢ ܠܘܬ݂ܗ ܟܱ݁ܕ݂ ܠܐ ܫܠܡܻܝܢ ܠܱܚܕ݂ܕ݂ܐ ܘܐܡܱܪ ܠܗܘܢ ܗܘ ܦܱ݁ܘܠܘܣ ܡܠܬ݂ܐ ܗܕ݂ܐ ܫܱܦܻ݁ܝܪ ܡܱܠܠ ܪܘܚܐ ܕ݁ܩܘܕ݂ܫܐ ܒ݁ܦ݂ܘܡ ܐܫܱܥܝܐ ܢܒ݂ܻܝܐ ܠܘܩܒ݂ܱܠ ܐܱܒ݂ܗܬ݂ܟ݂ܘܢ
Acts 28:26 ܟܱ݁ܕ݂ ܐܡܱܪ ܕ݁ܙܠ ܠܘܬ݂ ܥܱܡܐ ܗܢܐ ܘܐܡܱܪ ܠܗܘܢ ܕ݁ܫܡܥܐ ܬ݁ܫܡܥܘܢ ܘܠܐ ܬ݁ܣܬܱ݁ܟ݁ܠܘܢ ܘܬ݂ܚܙܘܢ ܘܠܐ ܬ݁ܒ݂ܚܪܘܢ
Acts 28:27 ܐܬ݂ܥܱܒܻ݁ܝ ܠܗ ܓ݁ܝܪ ܠܒ݁ܗ ܕ݁ܥܱܡܐ ܗܢܐ ܘܡܱܫܡܱܥܬ݂ܗܘܢ ܐܱܘܩܱܪܘ ܘܥܱܝܢܱܝܗܘܢ ܥܱܡܨܘ ܕ݁ܠܐ ܢܚܙܘܢ ܒ݁ܥܱܝܢܱܝܗܘܢ ܘܢܫܡܥܘܢ ܒ݁ܐܕ݂ܢܱܝܗܘܢ ܘܢܣܬܱ݁ܟ݁ܠܘܢ ܒ݁ܠܒ݁ܗܘܢ ܘܱܢܬ݂ܘܒ݂ܘܢ ܠܘܬ݂ܝ ܘܐܫܒ݁ܘܩ ܠܗܘܢ
Acts 28:28 ܬ݁ܬ݂ܻܝܕ݂ܱܥ ܠܟ݂ܘܢ ܗܟ݂ܻܝܠ ܗܕ݂ܐ ܕܱ݁ܠܥܱܡ_ܡܐ ܗ_ܘ ܐܫܬܱ݁ܕܱ݁ܪ ܗܢܐ ܦ݁ܘܪܩܢܐ ܕܱ݁ܐܠܗܐ ܗܢܘܢ ܓ݁ܝܪ ܐܦ݂ ܫܡܥܻܝܢ ܠܗ
Acts 28:29 ܘܟ݂ܱܕ݂ ܗܠܝܢ ܐܡܱܪ ܢܦ݂ܱܩܘ ܝܻܗܘܕ݂ܝܐ ܘܣܱܓܻ݁ܝ ܕ݁ܪܫܻܝܢ ܗ_ܘܱܘ ܒܱ݁ܝܢܬ݂ܗܘܢ
Acts 28:30 ܘܐܓ݂ܱܪ ܠܗ ܦܱ݁ܘܠܘܣ ܡܢ ܕܻ݁ܝܠܗ ܒܱ݁ܝܬ݁ܐ ܘܱܗܘܐ ܒ݁ܗ ܬܱ݁ܪܬ݁ܝܢ ܫܢܻܝܢ ܘܱܡܩܱܒ݁ܠ ܗ_ܘܐ ܬܱ݁ܡܢ ܠܟ݂ܠܗܘܢ ܐܱܝܠܝܢ ܕ݁ܐܬ݂ܝܢ ܗ_ܘܱܘ ܠܘܬ݂ܗ
Acts 28:31 ܘܡܱܟ݂ܪܙ ܗ_ܘܐ ܥܱܠ ܡܱܠܟ݁ܘܬ݂ܗ ܕܱ݁ܐܠܗܐ ܘܡܱܠܦ݂ ܗ_ܘܐ ܥܻܝܢ ܒܱ݁ܓ݂ܠܐ ܥܱܠ ܡܪܱܢ ܝܫܘܥ ܡܫܻܝܚܐ ܕ݁ܠܐ ܟ݁ܠܝܢ
Romans 1:1 ܦܱ݁ܘܠܘܣ ܥܱܒ݂ܕ݁ܐ ܕ݁ܝܫܘܥ ܡܫܻܝܚܐ ܩܱܪܝܐ ܘܱܫܠܻܝܚܐ ܕ݁ܐܬ݂ܦ݁ܪܫ ܠܐܘܱܢܓ݁ܠܻܝܘܢ ܕܱ݁ܐܠܗܐ
Romans 1:2 ܕ݁ܡܢ ܩܕ݂ܻܝܡ ܡܠܱܟ݂ ܒ݁ܝܱܕ݂ ܢܒ݂ܻܝܱܘܗ_ܝ ܒܱ݁ܟ݂ܬ݂ܒ݂ܐ ܩܱܕܻ݁ܝܫܐ
Romans 1:3 ܥܱܠ ܒ݁ܪܗ ܗܱܘ ܕ݁ܐܬ݂ܻܝܠܕ݂ ܒܱ݁ܒ݂ܣܱܪ ܡܢ ܙܱܪܥܐ ܕ݁ܒ݂ܝܬ݂ ܕܱ݁ܘܻܝܕ݂
Romans 1:4 ܘܐܬ݂ܻܝܕ݂ܱܥ ܒ݁ܪܐ ܕܱ݁ܐܠܗܐ ܒ݁ܚܻܝܠ ܘܱܒ݂ܪܘܚ ܩܕ݂ܘܫ ܕ݁ܩܡ ܡܢ ܒ݁ܝܬ݂ ܡܻܝܬ݂ܐ ܝܫܘܥ ܡܫܻܝܚܐ ܡܪܱܢ
Romans 1:5 ܕ݁ܒ݂ܗ ܢܣܱܒ݂ܢ ܛܱܝܒ݁ܘܬ݂ܐ ܘܱܫܠܻܝܚܘܬ݂ܐ ܒ݁ܟ݂ܠܗܘܢ ܥܱܡ_ܡܐ ܐܱܝܟ݂ ܕ݁ܢܫܬܱ݁ܡܥܘܢ ܠܗܱܝܡܢܘܬ݂ܐ ܕܱ݁ܫܡܗ
Romans 1:6 ܕ݁ܐܦ݂ ܐܱܢ_ܬ݁ܘܢ ܡܢܗܘܢ ܐܱܢ_ܬ݁ܘܢ ܩܪܱܝܐ ܒ݁ܝܫܘܥ ܡܫܻܝܚܐ
Romans 1:7 ܠܟ݂ܠܗܘܢ ܕܱ݁ܒ݂ܪܗ_ܘܡܻܝ ܚܱܒܻ݁ܝܒ݂ܱܘܗ_ܝ ܕܱ݁ܐܠܗܐ ܩܪܱܝܐ ܘܩܱܕܻ݁ܝܫܐ ܫܠܡܐ ܘܛܱܝܒ݁ܘܬ݂ܐ ܥܱܡܟ݂ܘܢ ܡܢ ܐܱܠܗܐ ܐܱܒ݂ܘܢ ܘܡܢ ܡܪܱܢ ܝܫܘܥ ܡܫܻܝܚܐ
Romans 1:8 ܠܘܩܕ݂ܱܡ ܡܱܘܕ݁ܐ ܐ_ܢܐ ܠܱܐܠܗܝ ܒ݁ܝܫܘܥ ܡܫܻܝܚܐ ܥܱܠ ܟ݁ܠܟ݂ܘܢ ܕ݁ܗܱܝܡܢܘܬ݂ܟ݂ܘܢ ܐܫܬܱ݁ܡܥܱܬ݂ ܒ݁ܟ݂ܠܗ ܥܠܡܐ
Romans 1:9 ܣܗܕ݂ ܗ_ܘ ܠܻܝ ܓ݁ܝܪ ܐܱܠܗܐ ܕ݁ܠܗ ܡܫܱܡܫ ܐ_ܢܐ ܒ݁ܪܘܚ ܒ݁ܐܘܱܢܓ݁ܠܻܝܘܢ ܕܱ݁ܒ݂ܪܗ ܕܱ݁ܕ݂ܠܐ ܫܱܠܘܐ ܒ݁ܟ݂ܠܙܒ݂ܱܢ ܡܬ݁ܕ݁ܟ݂ܱܪ ܐ_ܢܐ ܠܟ݂ܘܢ ܒܱ݁ܨܠܱܘܬ݂ܝ
Romans 1:10 ܘܡܬ݂ܚܱܢܱܢ ܐ_ܢܐ ܕ݁ܐܢ ܡܢ ܟܱ݁ܕ݁ܘ ܬ݁ܬ݂ܦ݁ܬ݂ܱܚ ܠܻܝ ܐܘܪܚܐ ܒ݁ܨܒ݂ܝܢܗ ܕܱ݁ܐܠܗܐ ܕܻ݁ܐܬ݂ܐ ܠܘܬ݂ܟ݂ܘܢ
Romans 1:11 ܡܛܠ ܕ݁ܛܒ݂ ܣܘܐ ܐ_ܢܐ ܕ݁ܐܚܙܟ݂ܘܢ ܘܐܬ݁ܠ ܠܟ݂ܘܢ ܡܱܘܗܱܒ݂ܬ݁ܐ ܕ݁ܪܘܚ ܕ݁ܒ݂ܗ ܬ݁ܫܬܱ݁ܪܪܘܢ
Romans 1:12 ܘܱܐܟ݂ܚܕ݂ܐ ܢܬ݂ܒܱ݁ܝܱܐ ܒ݁ܗܱܝܡܢܘܬ݂ܐ ܕܻ݁ܝܠܟ݂ܘܢ ܘܕ݂ܻܝܠܝ
Romans 1:13 ܨܒ݂ܐ ܐ_ܢܐ ܕ݁ܝܢ ܐܱܚܱܝ ܕ݁ܬ݂ܕ݁ܥܘܢ ܕ݁ܙܱܒ݂ܢܻܝܢ ܣܱܓܻ݁ܝܐܢ ܨܒ݂ܻܝܬ݂ ܕܻ݁ܐܬ݂ܐ ܠܘܬ݂ܟ݂ܘܢ ܘܐܬ݂ܟ݁ܠܻܝܬ݂ ܥܕ݂ܱܡܐ ܠܗܫܐ ܕ݁ܐܦ݂ ܒ݁ܟ݂ܘܢ ܢܗܘܐ ܠܻܝ ܐܕ݂ܫܐ ܐܱܝܟ݂ ܕܱ݁ܒ݂ܫܱܪܟ݁ܐ ܕ݁ܥܱܡ_ܡܐ
Romans 1:14 ܝܱܘܢܝܐ ܘܒ݂ܱܪܒ݁ܪܝܐ ܚܱܟܻ݁ܝܡܐ ܘܣܱܟ݂ܠܐ ܕܱ݁ܠܟ݂ܠܢܫ ܚܱܝܒ݂ ܐ_ܢܐ ܕܱ݁ܐܟ݂ܪܙ
Romans 1:15 ܘܗܟ݂ܱܢܐ ܡܬ݂ܚܱܦܱ݁ܛ ܐ_ܢܐ ܕ݁ܐܦ݂ ܠܟ݂ܘܢ ܕܱ݁ܒ݂ܪܗ_ܘܡܻܝ ܐܣܱܒܱ݁ܪ
Romans 1:16 ܠܐ ܓ݁ܝܪ ܒ݁ܗܬ݂ ܐ_ܢܐ ܒ݁ܗ ܒ݁ܐܘܱܢܓ݁ܠܻܝܘܢ ܡܛܠ ܕ݁ܚܱܝܠܐ ܗ_ܘ ܕܱ݁ܐܠܗܐ ܠܚܱܝܐ ܕ݁ܟ݂ܠ ܕܱ݁ܡܗܱܝܡܢܻܝܢ ܒ݁ܗ ܐܢ ܡܢ ܝܻܗܘܕ݂ܝܐ ܠܘܩܕ݂ܱܡ ܘܐܢ ܡܢ ܐܱܪܡܝܐ
Romans 1:17 ܟܻ݁ܐܢܘܬ݂ܗ ܓ݁ܝܪ ܕܱ݁ܐܠܗܐ ܒ݁ܗ ܡܬ݂ܓܱ݁ܠܝܐ ܡܢ ܗܱܝܡܢܘܬ݂ܐ ܠܗܱܝܡܢܘܬ݂ܐ ܐܱܝܟ݂ ܕܱ݁ܟ݂ܬ݂ܻܝܒ݂ ܕ݁ܟ݂ܻܐܢܐ ܡܢ ܗܱܝܡܢܘܬ݂ܐ ܢܻܚܐ
Romans 1:18 ܡܬ݂ܓ݁ܠܐ ܗ_ܘ ܓ݁ܝܪ ܪܘܓ݂ܙܗ ܕܱ݁ܐܠܗܐ ܡܢ ܫܡܱܝܐ ܥܱܠ ܟ݁ܠܗ ܥܱܘܠܗܘܢ ܘܪܘܫܥܗܘܢ ܕܱ݁ܒ݂ܢܱܝܢܫܐ ܗܢܘܢ ܕ݁ܩܘܫܬ݁ܐ ܒ݁ܥܱܘܠܐ ܐܱܚܻܝܕ݂ܻܝܢ
Romans 1:19 ܡܛܠ ܕܻ݁ܝܕ݂ܻܝܥܘܬ݂ܗ ܕܱ݁ܐܠܗܐ ܓܱ݁ܠܝܐ ܗ_ܝ ܒ݁ܗܘܢ ܐܱܠܗܐ ܓ݁ܝܪ ܓ݁ܠܗ ܒ݁ܗܘܢ
Romans 1:20 ܟܱ݁ܣܝܬ݂ܗ ܓ݁ܝܪ ܕܱ݁ܐܠܗܐ ܡܢ ܬܱ݁ܪܡܝܬ݂ܗ ܕ݁ܥܠܡܐ ܠܒ݂ܪܝܬ݂ܗ ܒ݁ܣܘܟ݁ܠܐ ܡܬ݂ܚܱܙܝܢ ܘܚܱܝܠܗ ܘܱܐܠܗܘܬ݂ܗ ܕܱ݁ܠܥܠܱܡ ܕ݁ܢܗܘܘܢ ܕ݁ܠܐ ܡܱܦܱ݁ܩ ܒ݁ܪܘܚ
Romans 1:21 ܡܛܠ ܕܻ݁ܝܕ݂ܱܥܘ ܠܱܐܠܗܐ ܘܠܐ ܐܱܝܟ݂ ܕ݁ܠܱܐܠܗܐ ܫܱܒ݁ܚܘܗ_ܝ ܘܱܐܘܕܻ݁ܝܘ ܠܗ ܐܠܐ ܐܣܬܱ݁ܪܱܩܘ ܒ݁ܡܱܚܫܒ݂ܬ݂ܗܘܢ ܘܐܬ݂ܚܱܫܱܟ݂ ܠܒ݁ܗܘܢ ܕ݁ܠܐ ܡܣܬܱ݁ܟܱ݁ܠ
Romans 1:22 ܘܟ݂ܱܕ݂ ܣܒ݂ܪܻܝܢ ܒ݁ܢܱܦ݂ܫܗܘܢ ܕ݁ܚܱܟܻ݁ܝܡܻܝܢ ܐܢܘܢ ܫܛܱܘ ܠܗܘܢ
Romans 1:23 ܘܚܱܠܦ݂ܘ ܬ݁ܫܒ݁ܘܚܬ݁ܗ ܕܱ݁ܐܠܗܐ ܕ݁ܠܐ ܡܬ݂ܚܱܒܱ݁ܠ ܒܱ݁ܕ݂ܡܘܬ݂ܐ ܕ݁ܨܱܠܡܐ ܕ݁ܒ݂ܱܪܢܫܐ ܕ݁ܡܬ݂ܚܱܒܱ݁ܠ ܘܒ݂ܱܕ݂ܡܘܬ݂ܐ ܕ݁ܦ݂ܪܱܚܬ݂ܐ ܘܕ݂ܱܐܪܒ݁ܥܱܬ݂ ܪܓ݂ܠܝܗ ܘܱܕ݂ܪܱܚܫܐ ܕܱ݁ܐܪܥܐ
Romans 1:24 ܡܛܠ ܗܢܐ ܐܱܫܠܡ ܐܢܘܢ ܐܱܠܗܐ ܠܱܪܓ݂ܻܝܓ݂ܬ݂ܐ ܛܱܡܐܬ݂ܐ ܕ݁ܠܒ݁ܗܘܢ ܕܱ݁ܢܨܱܥܪܘܢ ܦܱ݁ܓ݂ܪܱܝܗܘܢ ܒ݁ܗܘܢ
Romans 1:25 ܘܚܱܠܦ݂ܘ ܫܪܪܗ ܕܱ݁ܐܠܗܐ ܒ݁ܟ݂ܱܕ݁ܒ݂ܘܬ݂ܐ ܘܱܕ݂ܚܠܘ ܘܫܱܡܫܘ ܠܒ݂ܪܝܬ݂ܐ ܛܒ݂ ܡܢ ܕܱ݁ܠܒ݂ܪܘܝܗܝܢ ܕ݁ܠܗ ܬ݁ܫܒ݁ܚܢ ܘܒ݂ܘܪܟ݁ܢ ܠܥܠܱܡ ܥܠܡܻܝܢ ܐܱܡܻܝܢ
Romans 1:26 ܡܛܠ ܗܢܐ ܐܱܫܠܡ ܐܢܘܢ ܐܱܠܗܐ ܠܟ݂ܻܐܒ݂ܐ ܕ݁ܨܱܥܪܐ ܢܩܒ݂ܬ݂ܗܘܢ ܓ݁ܝܪ ܚܱܠܦ݂ ܚܫܱܚܬ݂ܐ ܕܱ݁ܟ݂ܝܢܗܝܢ ܘܱܒ݂ܡܕ݁ܡ ܕ݁ܠܐ ܡܟ݂ܢ ܐܬ݂ܚܱܫܱܚ
Romans 1:27 ܘܬ݂ܘܒ݂ ܐܦ݂ ܕ݁ܟ݂ܪܱܝܗܘܢ ܗܟ݂ܱܢܐ ܫܒ݂ܱܩܘ ܚܫܱܚܬ݂ܐ ܕܱ݁ܟ݂ܝܢܐ ܕ݁ܢܩܒ݂ܬ݂ܐ ܘܐܫܬܱ݁ܪܱܚܘ ܒ݁ܪܓ݁ܬ݂ܐ ܚܱܕ݂ ܥܱܠ ܚܱܕ݂ ܘܕ݂ܟ݂ܪܐ ܥܱܠ ܕ݁ܟ݂ܪܐ ܒ݁ܗܬ݁ܬ݂ܐ ܥܒ݂ܱܕ݂ܘ ܘܦ݂ܘܪܥܢܐ ܕ݁ܙܕ݂ܩ ܗ_ܘܐ ܠܛܥܝܘܬ݂ܗܘܢ ܒܱ݁ܩܢܘܡܗܘܢ ܩܱܒ݁ܠܘܗ_ܝ
Romans 1:28 ܘܱܐܝܟ݂ ܕ݁ܠܐ ܕ݁ܢܘ ܒ݁ܢܱܦ݂ܫܗܘܢ ܕ݁ܢܕ݁ܥܘܢ ܠܱܐܠܗܐ ܐܱܫܠܡ ܐܢܘܢ ܐܱܠܗܐ ܠܡܱܕ݁ܥܐ ܕܱ݁ܣܪܻܝܩܘܬ݂ܐ ܕ݁ܢܗܘܘܢ ܥܒ݂ܕܻ݁ܝܢ ܡܕ݁ܡ ܕ݁ܠܐ ܘܠܐ
Romans 1:29 ܟܱ݁ܕ݂ ܡܠܝܢ ܟ݁ܠ ܥܱܘܠܘܬ݂ܐ ܘܙܢܝܘܬ݂ܐ ܘܡܱܪܻܝܪܘܬ݂ܐ ܘܒ݂ܻܝܫܘܬ݂ܐ ܘܥܠܘܒ݂ܘܬ݂ܐ ܘܱܚܣܡܐ ܘܩܛܠܐ ܘܚܪܝܢܐ ܘܢܟ݂ܠܐ ܘܡܱܚܫܒ݂ܬ݂ܐ ܒܻ݁ܝܫܬ݂ܐ
Romans 1:30 ܘܪܛܢܐ ܘܡܐܟ݂ܱܠܩܱܪܨܐ ܘܱܣܢܻܝܐܝܻܢ ܠܱܐܠܗܐ ܡܨܱܥܪܢܐ ܚܬ݂ܻܝܪܐ ܫܱܒ݂ܗܪܢܐ ܡܫܟ݁ܚܱܝ ܒܻ݁ܝܫܬ݂ܐ ܚܱܣܻܝܪܱܝ ܪܥܝܢܐ ܕ݁ܠܱܐܒ݂ܗܱܝܗܘܢ ܠܐ ܡܬ݁ܛܦܻ݁ܝܣܻܝܢ
Romans 1:31 ܘܕ݂ܱܩܝܡܐ ܠܱܝܬ݁ ܠܗܘܢ ܘܠܐ ܚܘܒ݁ܐ ܘܠܐ ܫܱܝܢܐ ܘܠܐ ܪܱܚܡܐ ܐܻܝܬ݂ ܒ݁ܗܘܢ
Romans 1:32 ܐܱܝܠܝܢ ܕ݁ܟ݂ܱܕ݂ ܝܕ݂ܥܻܝܢ ܕܻ݁ܝܢܗ ܕܱ݁ܐܠܗܐ ܕ݁ܠܱܐܝܠܝܢ ܕܱ݁ܐܝܟ݂ ܗܠܝܢ ܣܥܪܻܝܢ ܠܡܱܘܬ݁ܐ ܡܚܱܝܒ݂ ܠܐ ܗ_ܘܐ ܒܱ݁ܠܚܘܕ݂ ܥܒ݂ܕܻ݁ܝܢ ܠܗܝܢ ܐܠܐ ܐܦ݂ ܡܫܬܱ݁ܘܬ݁ܦ݂ܻܝܢ ܠܱܐܝܠܝܢ ܕ݁ܗܠܝܢ ܥܒ݂ܕܻ݁ܝܢ
Romans 2:1 ܡܛܠ ܗܢܐ ܠܱܝܬ݁ ܠܟ݂ ܡܱܦܱ݁ܩ ܒ݁ܪܘܚܐ ܐܘ ܒܱ݁ܪܢܫܐ ܕ݁ܐܢ ܚܱܒ݂ܪܗ ܒ݁ܗܱܘ ܓ݁ܝܪ ܕ݁ܕ݂ܐܢ ܐܱܢ_ܬ݁ ܚܱܒ݂ܪܟ݂ ܢܱܦ݂ܫܟ݂ ܗ_ܘ ܡܚܱܝܒ݂ ܐܱܢ_ܬ݁ ܐܦ݂ ܐܱܢ_ܬ݁ ܓ݁ܝܪ ܕ݁ܕ݂ܐܢ ܐܱܢ_ܬ݁ ܒ݁ܗܝܢ ܗ_ܘ ܡܬ݂ܗܱܦܱ݁ܟ݂ ܐܱܢ_ܬ݁
Romans 2:2 ܘܝܕ݂ܥܻܝܢܱܢ ܕܻ݁ܐܝܬ݂ܱܘܗ_ܝ ܕܻ݁ܝܢܗ ܕܱ݁ܐܠܗܐ ܒ݁ܩܘܫܬ݁ܐ ܥܱܠ ܐܱܝܠܝܢ ܕܱ݁ܒ݂ܗܠܝܢ ܡܬ݂ܗܱܦ݁ܟ݂ܻܝܢ
Romans 2:3 ܡܢܐ ܕ݁ܝܢ ܡܬ݂ܚܱܫܱܒ݂ ܐܱܢ_ܬ݁ ܐܘ ܒܱ݁ܪܢܫܐ ܕ݁ܕ݂ܐܢ ܐܱܢ_ܬ݁ ܠܱܐܝܠܝܢ ܕܱ݁ܒ݂ܗܠܝܢ ܡܬ݂ܗܱܦ݁ܟ݂ܻܝܢ ܟܱ݁ܕ݂ ܐܦ݂ ܐܱܢ_ܬ݁ ܒ݁ܗܝܢ ܡܬ݂ܗܱܦܱ݁ܟ݂ ܐܱܢ_ܬ݁ ܕܱ݁ܐܢ_ܬ݁ ܬ݁ܥܪܘܩ ܡܢ ܕܻ݁ܝܢܗ ܕܱ݁ܐܠܗܐ
Romans 2:4 ܐܱܘ ܥܱܠ ܥܘܬ݂ܪܐ ܕ݁ܒ݂ܱܣܻܝܡܘܬ݂ܗ ܘܥܱܠ ܡܱܓ݁ܪܱܬ݂ ܪܘܚܗ ܘܥܱܠ ܐܱܬ݂ܪܐ ܕ݁ܝܱܗ_ܒ݂ ܠܟ݂ ܡܱܡܪܱܚ ܐܱܢ_ܬ݁ ܘܠܐ ܝܕ݂ܱܥ ܐܱܢ_ܬ݁ ܕ݁ܒ݂ܱܣܻܝܡܘܬ݂ܗ ܕܱ݁ܐܠܗܐ ܠܱܬ݂ܝܒ݂ܘܬ݂ܐ ܗܘ ܡܱܝܬ݁ܝܐ ܠܟ݂
Romans 2:5 ܐܠܐ ܡܛܠ ܩܱܫܝܘܬ݂ ܠܒ݁ܟ݂ ܕ݁ܠܐ ܬ݁ܐܒ݂ ܣܐܡ ܐܱܢ_ܬ݁ ܠܟ݂ ܣܻܝܡܬ݂ܐ ܕ݁ܪܘܓ݂ܙܐ ܠܝܱܘܡܐ ܕ݁ܪܘܓ݂ܙܐ ܘܱܠܓ݂ܠܝܢܐ ܕ݁ܕ݂ܻܝܢܐ ܟܻ݁ܐܢܐ ܕܱ݁ܐܠܗܐ
Romans 2:6 ܗܱܘ ܕ݁ܦ݂ܪܱܥ ܠܟ݂ܠܢܫ ܐܱܝܟ݂ ܥܒ݂ܕ݂ܱܘܗ_ܝ
Romans 2:7 ܠܱܐܝܠܝܢ ܕ݁ܒ݂ܱܡܣܱܝܒ݁ܪܢܘܬ݂ܐ ܕܱ݁ܥܒ݂ܕ݂ܐ ܛܒ݂ܐ ܬ݁ܫܒ݁ܘܚܬ݁ܐ ܘܻܐܝܩܪܐ ܘܠܐ ܡܬ݂ܚܱܒ݁ܠܢܘܬ݂ܐ ܒ݁ܥܝܢ ܝܗܒ݂ ܠܗܘܢ ܚܱܝܐ ܕܱ݁ܠܥܠܱܡ
Romans 2:8 ܐܱܝܠܝܢ ܕ݁ܝܢ ܕ݁ܥܨܝܢ ܘܠܐ ܡܬ݁ܛܦܻ݁ܝܣܻܝܢ ܠܱܫܪܪܐ ܐܠܐ ܠܥܱܘܠܐ ܡܬ݁ܛܦܻ݁ܝܣܻܝܢ ܢܦ݂ܪܘܥ ܐܢܘܢ ܪܘܓ݂ܙܐ ܘܚܡܬ݂ܐ
Romans 2:9 ܘܐܘܠܨܢܐ ܘܛܘܪܦ݂ܐ ܠܟ݂ܠ ܒܱ݁ܪܢܫ ܕ݁ܦ݂ܠܱܚ ܒܻ݁ܝܫܬ݂ܐ ܠܻܝܗܘܕ݂ܝܐ ܠܘܩܕ݂ܱܡ ܘܠܱܐܪܡܝܐ
Romans 2:10 ܬ݁ܫܒ݁ܘܚܬ݁ܐ ܕ݁ܝܢ ܘܻܐܝܩܪܐ ܘܱܫܠܡܐ ܠܟ݂ܠ ܕ݁ܦ݂ܠܱܚ ܛܒ݂ܬ݂ܐ ܠܻܝܗܘܕ݂ܝܐ ܠܘܩܕ݂ܱܡ ܘܠܱܐܪܡܝܐ
Romans 2:11 ܠܐ ܓ݁ܝܪ ܐܻܝܬ݂ ܡܱܣܱܒ݂ ܒܱ݁ܐܦ݁ܐ ܠܘܬ݂ ܐܱܠܗܐ
Romans 2:12 ܐܱܝܠܝܢ ܓ݁ܝܪ ܕܱ݁ܕ݂ܠܐ ܢܡܘܣܐ ܚܛܱܘ ܐܦ݂ ܕ݁ܠܐ ܢܡܘܣܐ ܢܻܐܒ݂ܕ݁ܘܢ ܘܱܐܝܠܝܢ ܕܱ݁ܒ݂ܢܡܘܣܐ ܚܛܱܘ ܡܢ ܢܡܘܣܐ ܢܬ݁ܕ݂ܻܝܢܘܢ
Romans 2:13 ܠܐ ܗ_ܘܐ ܓ݁ܝܪ ܫܡܘܥܱܘܗ_ܝ ܕ݁ܢܡܘܣܐ ܟܻ݁ܐܢܻܝܢ ܩܕ݂ܡ ܐܱܠܗܐ ܐܠܐ ܥܒ݂ܘܕ݂ܱܘܗ_ܝ ܕ݁ܢܡܘܣܐ ܡܙܕܱ݁ܕ݁ܩܻܝܢ
Romans 2:14 ܐܢ ܓ݁ܝܪ ܥܱܡ_ܡܐ ܕ݁ܢܡܘܣܐ ܠܱܝܬ݁ ܠܗܘܢ ܡܢ ܟ݁ܝܢܗܘܢ ܢܥܒ݁ܕ݂ܘܢ ܕ݁ܢܡܘܣܐ ܗܢܘܢ ܕ݁ܟ݂ܱܕ݂ ܢܡܘܣܐ ܠܱܝܬ݁ ܗ_ܘܐ ܠܗܘܢ ܠܢܱܦ݂ܫܗܘܢ ܗܘܱܘ ܢܡܘܣܐ
Romans 2:15 ܘܗܢܘܢ ܡܚܱܘܝܢ ܥܒ݂ܕ݂ܗ ܕ݁ܢܡܘܣܐ ܟܱ݁ܕ݂ ܟ݁ܬ݂ܻܝܒ݂ ܥܱܠ ܠܒ݁ܗܘܢ ܘܡܱܣܗܕ݂ܐ ܥܠܱܝܗܘܢ ܬܻ݁ܐܪܬ݁ܗܘܢ ܟܱ݁ܕ݂ ܡܱܚܫܒ݂ܬ݂ܗܘܢ ܡܟ݂ܱܘܢܢ ܐܱܘ ܢܦ݂ܩܢ ܪܘܚܐ ܠܱܚܕ݂ܕ݂ܐ
Romans 2:16 ܒ݁ܝܱܘܡܐ ܕ݁ܕ݂ܐܢ ܐܱܠܗܐ ܟܱ݁ܣܝܬ݂ܐ ܕܱ݁ܒ݂ܢܱܝܢܫܐ ܐܱܝܟ݂ ܐܘܱܢܓ݁ܠܻܝܘܢ ܕܻ݁ܝܠܝ ܒ݁ܝܱܕ݂ ܝܫܘܥ ܡܫܻܝܚܐ
Romans 2:17 ܐܢ ܐܱܢ_ܬ݁ ܕ݁ܝܢ ܕܻ݁ܝܗܘܕ݂ܝܐ ܡܬ݂ܩܪܐ ܐܱܢ_ܬ݁ ܘܡܬ݁ܬ݁ܢܻܝܚ ܐܱܢ_ܬ݁ ܥܱܠ ܢܡܘܣܐ ܘܡܫܬܱ݁ܒ݂ܗܱܪ ܐܱܢ_ܬ݁ ܒܱ݁ܐܠܗܐ
Romans 2:18 ܕ݁ܝܕ݂ܱܥ ܐܱܢ_ܬ݁ ܨܒ݂ܝܢܗ ܘܦ݂ܪܫ ܐܱܢ_ܬ݁ ܘܠܝܬ݂ܐ ܕ݁ܝܱܠܻܝܦ݂ ܐܱܢ_ܬ݁ ܡܢ ܢܡܘܣܐ
Romans 2:19 ܘܐܬ݁ܬ݁ܟ݂ܠܬ݁ ܥܱܠ ܢܱܦ݂ܫܟ݂ ܕܱ݁ܡܕ݂ܱܒ݁ܪܢܐ ܐܱܢ_ܬ݁ ܕܱ݁ܥܘܻܝܪܐ ܘܢܘܗܪܐ ܕܱ݁ܐܝܠܝܢ ܕܻ݁ܐܝܬ݂ܱܝܗܘܢ ܒ݁ܚܫܘܟ݂ܐ
Romans 2:20 ܘܪܕ݂ܘܝܐ ܕ݁ܚܱܣܻܝܪܱܝ ܪܥܝܢܐ ܘܡܱܠܦ݂ܢܐ ܕܱ݁ܛܠܝܐ ܘܻܐܝܬ݂ ܠܟ݂ ܕ݁ܘܡܝܐ ܕܻ݁ܝܕ݂ܱܥܬ݂ܐ ܘܕ݂ܱܫܪܪܐ ܒ݁ܢܡܘܣܐ
Romans 2:21 ܐܱܢ_ܬ݁ ܗܟ݂ܻܝܠ ܕ݁ܡܱܠܦ݂ ܐܱܢ_ܬ݁ ܠܱܐ_ܚܪܢܐ ܠܢܱܦ݂ܫܟ݂ ܠܐ ܡܱܠܦ݂ ܐܱܢ_ܬ݁ ܘܱܕ݂ܡܱܟ݂ܪܙ ܐܱܢ_ܬ݁ ܕ݁ܠܐ ܢܓ݂ܢܒ݂ܘܢ ܐܱܢ_ܬ݁ ܓ݁ܢܒ݂ ܐܱܢ_ܬ݁
Romans 2:22 ܘܕ݂ܐܡܱܪ ܐܱܢ_ܬ݁ ܕ݁ܠܐ ܢܓ݂ܘܪܘܢ ܐܱܢ_ܬ݁ ܓ݁ܐܱܪ ܐܱܢ_ܬ݁ ܘܱܐܢ_ܬ݁ ܕ݁ܫܐܛ ܐܱܢ_ܬ݁ ܦ݁ܬ݂ܱܟ݂ܪܐ ܡܚܱܠܨ ܐܱܢ_ܬ݁ ܒ݁ܝܬ݂ ܡܱܩܕ݁ܫܐ
Romans 2:23 ܘܱܐܢ_ܬ݁ ܕ݁ܡܫܬܱ݁ܒ݂ܗܱܪ ܐܱܢ_ܬ݁ ܒ݁ܢܡܘܣܐ ܒ݁ܗܱܘ ܕ݁ܥܒ݂ܱܪ ܐܱܢ_ܬ݁ ܥܱܠ ܢܡܘܣܐ ܠܱܐܠܗܐ ܗ_ܘ ܡܨܱܥܱܪ ܐܱܢ_ܬ݁
Romans 2:24 ܫܡܗ ܓ݁ܝܪ ܕܱ݁ܐܠܗܐ ܡܛܠܬ݂ܟ݂ܘܢ ܗ_ܘ ܡܬ݂ܓܱ݁ܕܱ݁ܦ݂ ܒ݁ܝܬ݂ ܥܱܡ_ܡܐ ܐܱܝܟ݂ ܕܱ݁ܟ݂ܬ݂ܻܝܒ݂
Romans 2:25 ܓ݁ܙܘܪܬ݁ܐ ܓ݁ܝܪ ܡܱܗܢܝܐ ܐܢ ܢܡܘܣܐ ܬ݁ܓ݂ܡܘܪ ܐܢ ܬ݁ܥܒܱ݁ܪ ܠܟ݂ ܕ݁ܝܢ ܡܢ ܢܡܘܣܐ ܓ݁ܙܘܪܬ݁ܟ݂ ܗܘܬ݂ ܠܗ ܥܘܪܠܘܬ݂ܐ
Romans 2:26 ܐܢ ܗ_ܘ ܕ݁ܝܢ ܕ݁ܥܘܪܠܘܬ݂ܐ ܬ݁ܛܱܪ ܦ݁ܘܩܕ݁ܢܗ ܕ݁ܢܡܘܣܐ ܠܐ ܗܐ ܥܘܪܠܘܬ݂ܐ ܡܬ݂ܚܱܫܒ݁ܐ ܠܗ ܓ݁ܙܘܪܬ݁ܐ
Romans 2:27 ܘܱܬ݁ܕ݂ܘܢ ܥܘܪܠܘܬ݂ܐ ܕ݁ܡܢ ܟ݁ܝܢܗ ܓ݁ܡܪܐ ܢܡܘܣܐ ܠܟ݂ ܕ݁ܒ݂ܱܟ݂ܬ݂ܒ݂ܐ ܘܒ݂ܱܓ݂ܙܘܪܬ݁ܐ ܥܒ݂ܱܪ ܐܱܢ_ܬ݁ ܥܱܠ ܢܡܘܣܐ
Romans 2:28 ܠܐ ܗ_ܘܐ ܓ݁ܝܪ ܡܱܢ ܕܱ݁ܒ݂ܓ݂ܠܝܐ ܗܱܘ ܗ_ܘ ܝܻܗܘܕ݂ܝܐ ܐܦ݂ܠܐ ܐܱܝܕ݂ܐ ܕ݁ܡܬ݂ܚܱܙܝܐ ܒ݁ܒ݂ܣܪܐ ܓ݁ܙܘܪܬ݁ܐ
Romans 2:29 ܐܠܐ ܗܱܘ ܗ_ܘ ܝܻܗܘܕ݂ܝܐ ܐܱܝܢܐ ܕܱ݁ܒ݂ܟ݂ܣܝܐ ܗܘ ܘܱܓ݂ܙܘܪܬ݁ܐ ܐܱܝܕ݂ܐ ܕܱ݁ܕ݂ܠܒ݁ܐ ܗ_ܝ ܒ݁ܪܘܚ ܘܠܐ ܒܱ݁ܟ݂ܬ݂ܒ݂ܐ ܐܱܝܕ݂ܐ ܕ݁ܬ݂ܫܒ݁ܘܚܬ݁ܗ ܠܐ ܗ_ܘܬ݂ ܡܢ ܒ݁ܢܱܝ ܐ_ܢܫܐ ܐܠܐ ܡܢ ܐܱܠܗܐ
Romans 3:1 ܡܢܐ ܗ_ܝ ܗܟ݂ܻܝܠ ܝܱܬܻ݁ܝܪܘܬ݂ܗ ܕܻ݁ܝܗܘܕ݂ܝܐ ܐܱܘ ܡܢܐ ܝܘܬ݂ܪܢܗ ܕܱ݁ܓ݂ܙܘܪܬ݁ܐ
Romans 3:2 ܣܱܓܻ݁ܝ ܒ݁ܟ݂ܠ ܡܕ݁ܡ ܠܘܩܕ݂ܱܡ ܕ݁ܐܬ݂ܗܱܝܡܱܢ ܡܠܱܘܗ_ܝ ܕܱ݁ܐܠܗܐ
Romans 3:3 ܐܢ ܡܢܗܘܢ ܓ݁ܝܪ ܠܐ ܗܱܝܡܢܘ ܕܱ݁ܠܡܐ ܒܱ݁ܕ݂ܠܐ ܗܱܝܡܢܘ ܗܱܝܡܢܘܬ݂ܗ ܕܱ݁ܐܠܗܐ ܒܱ݁ܛܠܘ
Romans 3:4 ܚܣ ܐܻܝܬ݂ܱܘܗ_ܝ ܓ݁ܝܪ ܐܱܠܗܐ ܫܱܪܻܝܪܐ ܘܟ݂ܠ ܒܱ݁ܪܢܫ ܕܱ݁ܓ݁ܠ ܐܱܝܟܱ݁ܢܐ ܕܱ݁ܟ݂ܬ݂ܻܝܒ݂ ܕ݁ܬ݂ܗܘܐ ܟܻ݁ܐܝܢ ܒ݁ܡܠܱܝܟ݁ ܘܬ݂ܙܟ݁ܐ ܟܱ݁ܕ݂ ܕ݁ܝܢܻܝܢ ܠܟ݂
Romans 3:5 ܐܢ ܕ݁ܝܢ ܥܱܘܠܱܢ ܟܻ݁ܐܢܘܬ݂ܗ ܕܱ݁ܐܠܗܐ ܡܩܻܝܡ ܡܢܐ ܢܻܐܡܱܪ ܠܡܐ ܥܱܘܠ ܗ_ܘ ܐܱܠܗܐ ܕ݁ܡܱܝܬ݁ܐ ܪܘܓ݂ܙܗ ܐܱܝܟ݂ ܒܱ݁ܪܢܫܐ ܗܘ ܡܡܱܠܠ ܐ_ܢܐ
Romans 3:6 ܚܣ ܘܐܢ ܠܐ ܐܱܝܟܱ݁ܢܐ ܢܕ݂ܘܢ ܐܱܠܗܐ ܠܥܠܡܐ
Romans 3:7 ܐܢ ܓ݁ܝܪ ܫܪܪܗ ܕܱ݁ܐܠܗܐ ܐܬ݂ܝܱܬܱ݁ܪ ܒ݁ܕ݂ܱܓ݁ܠܘܬ݂ܝ ܠܬ݂ܫܒ݁ܘܚܬ݁ܗ ܕܻ݁ܝܠܗ ܠܡܢܐ ܗܟ݂ܻܝܠ ܐܢܐ ܐܱܝܟ݂ ܚܱܛܝܐ ܡܬ݁ܬ݁ܕ݂ܻܝܢ ܐ_ܢܐ
Romans 3:8 ܐܱܘ ܕܱ݁ܠܡܐ ܐܱܝܟ݂ ܕܱ݁ܡܓ݂ܱܕ݁ܦ݂ܻܝܢ ܥܠܱܝܢ ܘܐܡܪܻܝܢ ܕ݁ܐܡܪܻܝܢܱܢ ܕ݁ܢܥܒ݁ܕ݂ ܒܻ݁ܝܫܬ݂ܐ ܕ݁ܢܻܐܬ݂ܝܢ ܛܒ݂ܬ݂ܐ ܗܢܘܢ ܕ݁ܕ݂ܻܝܢܗܘܢ ܢܛܻܝܪ ܗ_ܘ ܠܟ݂ܻܐܢܘܬ݂ܐ
Romans 3:9 ܡܢܐ ܗܟ݂ܻܝܠ ܐܱܚܻܝܕ݂ܻܝܢܱܢ ܝܱܬܻ݁ܝܪܐ ܕ݁ܩܱܕ݁ܡܢ ܦ݁ܣܱܩܢ ܥܱܠ ܝܻܗܘܕ݂ܝܐ ܘܥܱܠ ܐܱܪܡܝܐ ܕܱ݁ܬ݂ܚܝܬ݂ ܚܛܻܝܬ݂ܐ ܐܢܘܢ ܟ݁ܠܗܘܢ
Romans 3:10 ܐܱܝܟ݂ ܕܱ݁ܟ݂ܬ݂ܻܝܒ݂ ܕ݁ܠܱܝܬ݁ ܟܻ݁ܐܢܐ ܐܦ݂ܠܐ ܚܱܕ݂
Romans 3:11 ܘܠܐ ܕ݁ܡܣܬܱ݁ܟܱ݁ܠ ܘܠܐ ܕ݁ܒ݂ܥܐ ܠܱܐܠܗܐ
Romans 3:12 ܟ݁ܠܗܘܢ ܣܛܱܘ ܐܱܟ݂ܚܕ݂ܐ ܘܐܣܬ݁ܠܻܝܘ ܘܠܱܝܬ݁ ܕ݁ܥܒ݂ܕ݂ ܛܒ݂ܬ݂ܐ ܐܦ݂ܠܐ ܚܱܕ݂
Romans 3:13 ܩܱܒ݂ܪܐ ܦ݁ܬ݂ܻܝܚܐ ܓܱ݁ܓ݁ܪܬ݂ܗܘܢ ܘܠܫܢܱܝܗܘܢ ܢܱܟ݁ܘܠܬ݂ܢܻܝܢ ܘܚܡܬ݂ܐ ܕ݁ܐܣܦ݁ܣ ܬ݁ܚܝܬ݂ ܣܦ݂ܘܬ݂ܗܘܢ
Romans 3:14 ܦ݁ܘܡܗܘܢ ܡܠܐ ܠܱܘܛܬ݂ܐ ܘܡܪܬ݂ܐ
Romans 3:15 ܘܪܓ݂ܠܱܝܗܘܢ ܩܱܠܻܝܠܢ ܠܡܐܫܱܕ݂ ܕ݁ܡܐ
Romans 3:16 ܫܚܩܐ ܘܕ݂ܘܘܢܐ ܒ݁ܐܘܪܚܬ݂ܗܘܢ
Romans 3:17 ܘܐܘܪܚܐ ܕܱ݁ܫܠܡܐ ܠܐ ܝܻܕ݂ܱܥܘ
Romans 3:18 ܘܕ݂ܚܠܬ݂ܗ ܕܱ݁ܐܠܗܐ ܠܱܝܬ݁ ܩܕ݂ܡ ܥܱܝܢܱܝܗܘܢ
Romans 3:19 ܝܕ݂ܥܻܝܢܱܢ ܕ݁ܝܢ ܕ݁ܡܕ݁ܡ ܕ݁ܐܡܱܪ ܢܡܘܣܐ ܠܱܐܝܠܝܢ ܕܱ݁ܒ݂ܢܡܘܣܐ ܐܢܘܢ ܐܡܱܪ ܕ݁ܟ݂ܠ ܦ݁ܘܡ ܢܣܬ݁ܟ݂ܱܪ ܘܥܠܡܐ ܟ݁ܠܗ ܢܬ݂ܚܱܝܱܒ݂ ܠܱܐܠܗܐ
Romans 3:20 ܡܛܠ ܕ݁ܡܢ ܥܒ݂ܕ݂ܱܘܗ_ܝ ܕ݁ܢܡܘܣܐ ܠܐ ܡܙܕܱ݁ܕܱ݁ܩ ܟ݁ܠ ܒ݁ܣܱܪ ܩܕ݂ܡܱܘܗ_ܝ ܡܢ ܢܡܘܣܐ ܓ݁ܝܪ ܐܬ݂ܝܱܕ݂ܥܱܬ݂ ܚܛܻܝܬ݂ܐ
Romans 3:21 ܗܫܐ ܕ݁ܝܢ ܕ݁ܠܐ ܢܡܘܣܐ ܟܻ݁ܐܢܘܬ݂ܗ ܕܱ݁ܐܠܗܐ ܐܬ݂ܓܱ݁ܠܝܱܬ݂ ܘܡܱܣܗܕ݂ ܥܠܝܗ ܗܘ ܢܡܘܣܐ ܘܱܢܒ݂ܻܝܐ
Romans 3:22 ܟܻ݁ܐܢܘܬ݂ܗ ܕ݁ܝܢ ܕܱ݁ܐܠܗܐ ܒ݁ܝܱܕ݂ ܗܱܝܡܢܘܬ݂ܐ ܗ_ܝ ܕ݁ܝܫܘܥ ܡܫܻܝܚܐ ܠܟ݂ܠܢܫ ܐܦ݂ ܥܱܠ ܟ݁ܠܢܫ ܕܱ݁ܡܗܱܝܡܢ ܒ݁ܗ ܠܱܝܬ݁ ܓ݁ܝܪ ܦ݁ܘܪܫܢܐ
Romans 3:23 ܡܛܠ ܕ݁ܟ݂ܠܗܘܢ ܚܛܱܘ ܘܚܱܣܻܝܪܻܝܢ ܡܢ ܬ݁ܫܒ݁ܘܚܬ݁ܗ ܕܱ݁ܐܠܗܐ
Romans 3:24 ܘܡܙܕܱ݁ܕ݁ܩܻܝܢ ܒ݁ܛܱܝܒ݁ܘܬ݂ܐ ܡܱܓ݁ܢ ܘܱܒ݂ܦ݂ܘܪܩܢܐ ܕܻ݁ܐܝܬ݂ܱܘܗ_ܝ ܒ݁ܝܫܘܥ ܡܫܻܝܚܐ
Romans 3:25 ܗܢܐ ܕ݁ܩܱܕ݁ܡ ܣܡܗ ܐܱܠܗܐ ܚܘܣܝܐ ܒ݁ܗܱܝܡܢܘܬ݂ܐ ܕܱ݁ܕ݂ܡܗ ܡܛܠ ܚܛܗܱܝܢ ܕ݁ܡܢ ܩܕ݂ܻܝܡ ܚܛܱܝܢ
Romans 3:26 ܒܱ݁ܐܬ݂ܪܐ ܕ݁ܝܱܗ_ܒ݂ ܠܱܢ ܐܱܠܗܐ ܒ݁ܡܱܓ݁ܪܱܬ݂ ܪܘܚܗ ܠܬ݂ܱܚܘܻܝܬ݂ܐ ܕ݁ܟ݂ܻܐܢܘܬ݂ܗ ܕܱ݁ܒ݂ܙܱܒ݂ܢܐ ܗܢܐ ܕ݁ܗܘ ܢܗܘܐ ܟܻ݁ܐܢܐ ܘܱܢܙܱܕ݁ܩ ܒ݁ܟ݂ܻܐܢܘܬ݂ܐ ܠܡܱܢ ܕܱ݁ܒ݂ܗܱܝܡܢܘܬ݂ܐ ܗܘ ܕ݁ܡܪܱܢ ܝܫܘܥ ܡܫܻܝܚܐ
Romans 3:27 ܐܱܝܟܱ݁ܘ ܗܟ݂ܻܝܠ ܫܘܒ݂ܗܪܐ ܐܬ݂ܒܱ݁ܛܱܠ ܠܗ ܒܱ݁ܐܝܢܐ ܢܡܘܣܐ ܕܱ݁ܥܒ݂ܕ݂ܐ ܠܐ ܐܠܐ ܒ݁ܢܡܘܣܐ ܕ݁ܗܱܝܡܢܘܬ݂ܐ
Romans 3:28 ܡܬ݂ܪܱܥܝܢܱܢ ܗܟ݂ܻܝܠ ܕܱ݁ܒ݂ܗܱܝܡܢܘܬ݂ܐ ܗܘ ܡܙܕܱ݁ܕܱ݁ܩ ܒܱ݁ܪܢܫܐ ܘܠܐ ܒܱ݁ܥܒ݂ܕ݂ܐ ܕ݁ܢܡܘܣܐ
Romans 3:29 ܠܡܐ ܓ݁ܝܪ ܐܱܠܗܐ ܕܻ݁ܝܗܘܕ݂ܝܐ ܗ_ܘ ܒܱ݁ܠܚܘܕ݂ ܘܱܕ݂ܥܱܡ_ܡܐ ܠܐ ܐܻܝܢ ܐܦ݂ ܕ݁ܥܱܡ_ܡܐ
Romans 3:30 ܡܛܠ ܕ݁ܚܱܕ݂ ܗ_ܘ ܐܱܠܗܐ ܕܱ݁ܡܙܱܕ݁ܩ ܓ݁ܙܘܪܬ݁ܐ ܒ݁ܗܱܝܡܢܘܬ݂ܐ ܐܦ݂ ܥܘܪܠܘܬ݂ܐ ܒ݁ܗ ܒ݁ܗܱܝܡܢܘܬ݂ܐ
Romans 3:31 ܠܡܐ ܗܟ݂ܻܝܠ ܢܡܘܣܐ ܗܘ ܡܒ݂ܱܛܠܻܝܢܱܢ ܒ݁ܗܱܝܡܢܘܬ݂ܐ ܚܣ ܐܠܐ ܢܡܘܣܐ ܗܘ ܡܩܻܝܡܻܝܢܱܢ
Romans 4:1 ܡܢܐ ܗܟ݂ܻܝܠ ܐܡܪܻܝܢܱܢ ܥܱܠ ܐܱܒ݂ܪܗܡ ܪܻܫܐ ܕܱ݁ܐܒ݂ܗܬ݂ܐ ܕ݁ܐܫܟܱ݁ܚ ܒܱ݁ܒ݂ܣܱܪ
Romans 4:2 ܐܠܘ ܓ݁ܝܪ ܐܱܒ݂ܪܗܡ ܡܢ ܥܒ݂ܕ݂ܐ ܐܙܕܱ݁ܕܱ݁ܩ ܗ_ܘܐ ܐܻܝܬ݂ ܗ_ܘܐ ܠܗ ܫܘܒ݂ܗܪܐ ܐܠܐ ܠܐ ܠܘܬ݂ ܐܱܠܗܐ
Romans 4:3 ܡܢܐ ܓ݁ܝܪ ܐܡܱܪ ܟ݁ܬ݂ܒ݂ܐ ܕ݁ܗܱܝܡܢ ܐܱܒ݂ܪܗܡ ܠܱܐܠܗܐ ܘܐܬ݂ܚܱܫܒܱ݁ܬ݂ ܠܗ ܠܙܱܕܻ݁ܝܩܘ
Romans 4:4 ܠܡܱܢ ܕ݁ܦ݂ܠܱܚ ܕ݁ܝܢ ܠܐ ܡܬ݂ܚܫܒ݂ ܠܗ ܐܱܓ݂ܪܗ ܐܱܝܟ݂ ܕܱ݁ܒ݂ܛܱܝܒ݁ܘ ܐܠܐ ܐܱܝܟ݂ ܡܱܢ ܕ݁ܡܬ݁ܬ݁ܚܻܝܒ݂ ܠܗ
Romans 4:5 ܠܗܱܘ ܕ݁ܝܢ ܕ݁ܠܐ ܦ݁ܠܱܚ ܐܠܐ ܗܱܝܡܢ ܒܱ݁ܠܚܘܕ݂ ܒ݁ܡܱܢ ܕܱ݁ܡܙܱܕ݁ܩ ܠܚܱܛܝܐ ܡܬ݂ܚܱܫܒ݁ܐ ܠܗ ܗܱܝܡܢܘܬ݂ܗ ܠܟ݂ܻܐܢܘ
Romans 4:6 ܐܱܝܟܱ݁ܢܐ ܕ݁ܐܦ݂ ܕܱ݁ܘܻܝܕ݂ ܐܡܱܪ ܥܱܠ ܛܘܒ݂ܗ ܕ݁ܓ݂ܱܒ݂ܪܐ ܐܱܝܢܐ ܕܱ݁ܐܠܗܐ ܚܫܒ݂ ܠܗ ܙܱܕܻ݁ܝܩܘܬ݂ܐ ܕ݁ܠܐ ܥܒ݂ܕ݂ܐ ܟܱ݁ܕ݂ ܐܡܱܪ
Romans 4:7 ܕ݁ܛܘܒ݂ܱܝܗܘܢ ܠܱܐܝܠܝܢ ܕ݁ܐܫܬ݁ܒ݂ܩ ܠܗܘܢ ܥܱܘܠܗܘܢ ܘܐܬ݂ܟܱ݁ܣܻܝܘ ܚܛܗܱܝܗܘܢ
Romans 4:8 ܘܛܘܒ݂ܱܘܗ_ܝ ܠܓ݂ܱܒ݂ܪܐ ܕ݁ܠܐ ܢܚܫܘܒ݂ ܠܗ ܐܱܠܗܐ ܚܛܻܝܬ݂ܗ
Romans 4:9 ܗܢܐ ܗܟ݂ܻܝܠ ܛܘܒ݂ܐ ܥܱܠ ܓ݁ܙܘܪܬ݁ܐ ܗܘ ܐܱܘ ܥܱܠ ܥܘܪܠܘܬ݂ܐ ܐܡܪܻܝܢܱܢ ܓ݁ܝܪ ܕ݁ܐܬ݂ܚܱܫܒܱ݁ܬ݂ ܠܱܐܒ݂ܪܗܡ ܗܱܝܡܢܘܬ݂ܗ ܠܟ݂ܻܐܢܘ
Romans 4:10 ܐܱܝܟܱ݁ܢܐ ܗܟ݂ܻܝܠ ܐܬ݂ܚܱܫܒܱ݁ܬ݂ ܠܗ ܒܱ݁ܓ݂ܙܘܪܬ݁ܐ ܐܱܘ ܒ݁ܥܘܪܠܘܬ݂ܐ ܠܐ ܗ_ܘܐ ܒܱ݁ܓ݂ܙܘܪܬ݁ܐ ܐܠܐ ܒ݁ܥܘܪܠܘܬ݂ܐ
Romans 4:11 ܐܬ݂ܐ ܗܘ ܓ݁ܝܪ ܫܱܩܠܗ ܠܱܓ݂ܙܘܪܬ݁ܐ ܘܚܬ݂ܡܐ ܕ݁ܟ݂ܻܐܢܘܬ݂ܐ ܕ݁ܗܱܝܡܢܘܬ݂ܗ ܕܱ݁ܒ݂ܥܘܪܠܘܬ݂ܐ ܕ݁ܢܗܘܐ ܐܱܒ݂ܐ ܠܟ݂ܠܗܘܢ ܐܱܝܠܝܢ ܕܱ݁ܡܗܱܝܡܢܻܝܢ ܡܢ ܥܘܪܠܘܬ݂ܐ ܕ݁ܬ݂ܬ݂ܚܫܒ݂ ܐܦ݂ ܠܗܘܢ ܠܟ݂ܻܐܢܘ
Romans 4:12 ܘܱܐܒ݂ܐ ܠܱܓ݂ܙܘܪܬ݁ܐ ܠܐ ܗ_ܘܐ ܠܱܐܝܠܝܢ ܕ݁ܡܢ ܓ݁ܙܘܪܬ݁ܐ ܐܢܘܢ ܒܱ݁ܠܚܘܕ݂ ܐܠܐ ܐܦ݂ ܠܱܐܝܠܝܢ ܕ݁ܫܠܡܻܝܢ ܠܥܩܒ݂ܬ݂ܐ ܕ݁ܗܱܝܡܢܘܬ݂ܐ ܕ݁ܥܘܪܠܘܬ݂ܐ ܕܱ݁ܐܒ݂ܘܢ ܐܱܒ݂ܪܗܡ
Romans 4:13 ܠܐ ܗ_ܘܐ ܓ݁ܝܪ ܒ݁ܢܡܘܣܐ ܗܘܐ ܡܘܠܟ݁ܢܐ ܠܱܐܒ݂ܪܗܡ ܘܱܠܙܱܪܥܗ ܕ݁ܢܗܘܐ ܝܪܬ݁ܐ ܠܥܠܡܐ ܐܠܐ ܒ݁ܟ݂ܻܐܢܘܬ݂ܐ ܕ݁ܗܱܝܡܢܘܬ݂ܗ
Romans 4:14 ܐܠܘ ܓ݁ܝܪ ܗܠܝܢ ܕ݁ܡܢ ܢܡܘܣܐ ܗܘܱܘ ܝܪܬ݁ܐ ܣܪܻܝܩܐ ܗ_ܘܬ݂ ܗܱܝܡܢܘܬ݂ܐ ܘܱܡܒ݂ܱܛܱܠ ܗ_ܘܐ ܡܘܠܟ݁ܢܐ
Romans 4:15 ܢܡܘܣܐ ܓ݁ܝܪ ܡܱܥܒ݁ܕ݂ܢܐ ܗܘ ܕ݁ܪܘܓ݂ܙܐ ܟܱ݁ܪ ܕ݁ܠܱܝܬ݁ ܓ݁ܝܪ ܢܡܘܣܐ ܐܦ݂ܠܐ ܥܒ݂ܪ ܢܡܘܣܐ
Romans 4:16 ܡܛܠ ܗܢܐ ܒ݁ܗܱܝܡܢܘܬ݂ܐ ܕܱ݁ܒ݂ܛܱܝܒ݁ܘܬ݂ܐ ܢܙܕܱ݁ܕܱ݁ܩ ܘܢܗܘܐ ܫܱܪܻܝܪ ܡܘܠܟ݁ܢܐ ܠܟ݂ܠܗ ܙܱܪܥܗ ܠܐ ܠܱܐܝܢܐ ܕ݁ܡܢ ܢܡܘܣܐ ܗܘ ܒܱ݁ܠܚܘܕ݂ ܐܠܐ ܐܦ݂ ܠܱܐܝܢܐ ܕ݁ܡܢ ܗܱܝܡܢܘܬ݂ܐ ܗܘ ܕܱ݁ܐܒ݂ܪܗܡ ܕܻ݁ܐܝܬ݂ܱܘܗ_ܝ ܐܱܒ݂ܐ ܕ݁ܟ݂ܠܱܢ
Romans 4:17 ܐܱܝܟܱ݁ܢܐ ܕܱ݁ܟ݂ܬ݂ܻܝܒ݂ ܕ݁ܣܡܬ݁ܟ݂ ܐܱܒ݂ܐ ܠܣܘܓ݂ܐܐ ܕ݁ܥܱܡ_ܡܐ ܩܕ݂ܡ ܐܱܠܗܐ ܗܱܘ ܕ݁ܗܱܝܡܢܬ݁ ܒ݁ܗ ܕ݁ܡܱܚܐ ܡܻܝܬ݂ܐ ܘܩܪܐ ܠܱܐܝܠܝܢ ܕ݁ܠܐ ܐܻܝܬ݂ܱܝܗܘܢ ܐܱܝܟ݂ ܐܻܝܬ݂ܱܝܗܘܢ
Romans 4:18 ܘܱܕ݂ܠܐ ܣܱܒ݂ܪܐ ܠܣܱܒ݂ܪܐ ܗܱܝܡܢ ܕ݁ܢܗܘܐ ܐܱܒ݂ܐ ܠܣܘܓ݂ܐܐ ܕ݁ܥܱܡ_ܡܐ ܐܱܝܟ݂ ܕܱ݁ܟ݂ܬ݂ܻܝܒ݂ ܕ݁ܗܟ݂ܱܢܐ ܢܗܘܐ ܙܱܪܥܟ݂
Romans 4:19 ܘܠܐ ܐܬ݂ܟ݁ܪܱܗ ܒ݁ܗܱܝܡܢܘܬ݂ܗ ܟܱ݁ܕ݂ ܡܬ݂ܒܱ݁ܩܐ ܒ݁ܦ݂ܱܓ݂ܪܗ ܡܻܝܬ݂ܐ ܕܱ݁ܗܘܐ ܒܱ݁ܪ ܡܐܐ ܫܢܻܝܢ ܘܱܒ݂ܡܱܪܒ݁ܥܐ ܡܻܝܬ݂ܐ ܕ݁ܣܱܪܐ
Romans 4:20 ܘܱܒ݂ܡܘܠܟ݁ܢܐ ܕܱ݁ܐܠܗܐ ܠܐ ܐܬ݂ܦܱ݁ܠܱܓ݂ ܐܱܝܟ݂ ܚܣܻܝܪ ܗܱܝܡܢܘܬ݂ܐ ܐܠܐ ܐܬ݂ܚܱܝܱܠ ܒ݁ܗܱܝܡܢܘܬ݂ܐ ܘܝܱܗ_ܒ݂ ܬ݁ܫܒ݁ܘܚܬ݁ܐ ܠܱܐܠܗܐ
Romans 4:21 ܘܱܐܫܱܪ ܕ݁ܡܕ݁ܡ ܕܱ݁ܡܠܱܟ݂ ܠܗ ܐܱܠܗܐ ܡܫܟܱ݁ܚ ܠܡܓ݂ܡܱܪ
Romans 4:22 ܡܛܠ ܗܢܐ ܐܬ݂ܚܱܫܒܱ݁ܬ݂ ܠܗ ܠܟ݂ܻܐܢܘ
Romans 4:23 ܘܠܐ ܗ_ܘܐ ܡܛܠܬ݂ܗ ܒܱ݁ܠܚܘܕ݂ ܐܬ݂ܟܱ݁ܬ݂ܒܱ݁ܬ݂ ܗܕ݂ܐ ܕ݁ܐܬ݂ܚܱܫܒܱ݁ܬ݂ ܗܱܝܡܢܘܬ݂ܗ ܠܟ݂ܻܐܢܘ
Romans 4:24 ܐܠܐ ܐܦ݂ ܡܛܠܬ݂ܱܢ ܕ݁ܐܦ݂ܠܱܢ ܥܬ݂ܻܝܕ݂ ܗ_ܘ ܕ݁ܢܚܫܘܒ݂ ܐܱܝܠܝܢ ܕ݁ܗܱܝܡܢܢ ܒ݁ܡܱܢ ܕܱ݁ܐܩܻܝܡ ܠܡܪܱܢ ܝܫܘܥ ܡܫܻܝܚܐ ܡܢ ܒ݁ܝܬ݂ ܡܻܝܬ݂ܐ
Romans 4:25 ܕ݁ܗܘ ܐܫܬ݁ܠܡ ܡܛܠ ܚܛܗܱܝܢ ܘܩܡ ܡܛܠ ܕܱ݁ܢܙܱܕ݁ܩܱܢ
Romans 5:1 ܡܛܠ ܕ݁ܐܙܕܱ݁ܕܱ݁ܩܢ ܗܟ݂ܻܝܠ ܒ݁ܗܱܝܡܢܘܬ݂ܐ ܢܗܘܐ ܠܱܢ ܫܠܡܐ ܠܘܬ݂ ܐܱܠܗܐ ܒ݁ܡܪܱܢ ܝܫܘܥ ܡܫܻܝܚܐ
Romans 5:2 ܕ݁ܒ݂ܗ ܐܬ݂ܩܱܪܱܒ݂ܢ ܒ݁ܗܱܝܡܢܘܬ݂ܐ ܠܛܱܝܒ݁ܘܬ݂ܐ ܗܕ݂ܐ ܕ݁ܒ݂ܗ ܩܝܡܻܝܢܱܢ ܘܡܫܬܱ݁ܒ݂ܗܪܻܝܢܱܢ ܒ݁ܣܱܒ݂ܪܐ ܕ݁ܬ݂ܫܒ݁ܘܚܬ݁ܗ ܕܱ݁ܐܠܗܐ
Romans 5:3 ܘܠܐ ܗܟ݂ܱܢܐ ܒܱ݁ܠܚܘܕ݂ ܐܠܐ ܐܦ݂ ܒ݁ܐܘܠܨܢܻܝܢ ܡܫܬܱ݁ܒ݂ܗܪܻܝܢܱܢ ܕ݁ܝܕ݂ܥܻܝܢܱܢ ܕ݁ܐܘܠܨܢܐ ܡܣܱܝܒ݁ܪܢܘܬ݂ܐ ܓ݁ܡܱܪ ܒܱ݁ܢ
Romans 5:4 ܘܱܡܣܱܝܒ݁ܪܢܘܬ݂ܐ ܒ݁ܘܩܝܐ ܘܒ݂ܘܩܝܐ ܣܱܒ݂ܪܐ
Romans 5:5 ܣܱܒ݂ܪܐ ܕ݁ܝܢ ܠܐ ܡܱܒ݂ܗܬ݂ ܡܛܠ ܕ݁ܚܘܒ݁ܗ ܕܱ݁ܐܠܗܐ ܡܫܱܦܱ݁ܥ ܥܱܠ ܠܒܱ݁ܘܬ݂ܱܢ ܒ݁ܪܘܚܐ ܕ݁ܩܘܕ݂ܫܐ ܕ݁ܐܬ݂ܝܱܗܒܱ݁ܬ݂ ܠܱܢ
Romans 5:6 ܐܢ ܕ݁ܝܢ ܡܫܻܝܚܐ ܡܛܠ ܟ݁ܪܻܝܗܘܬ݂ܱܢ ܒ݁ܙܱܒ݂ܢܐ ܗܢܐ ܚܠܦ݂ ܪܱܫܻܝܥܐ ܡܻܝܬ݂
Romans 5:7 ܠܡܱܚܣܢ ܓ݁ܝܪ ܐ_ܢܫ ܚܠܦ݂ ܪܱܫܻܝܥܐ ܡܐܬ݂ ܚܠܦ݂ ܛܒ݂ܐ ܓ݁ܝܪ ܛܟ݂ ܡܱܡܪܱܚ ܐ_ܢܫ ܠܱܡܡܬ݂
Romans 5:8 ܗܪܟ݁ܐ ܡܚܱܘܐ ܐܱܠܗܐ ܚܘܒ݁ܗ ܕܱ݁ܠܘܬ݂ܱܢ ܕ݁ܐܢ ܟܱ݁ܕ݂ ܚܱܛܝܐ ܐܻܝܬ݂ܱܝܢ ܗ_ܘܱܝܢ ܡܫܻܝܚܐ ܚܠܦ݂ܱܝܢ ܡܻܝܬ݂
Romans 5:9 ܟ݁ܡܐ ܗܟ݂ܻܝܠ ܝܱܬܻ݁ܝܪܐܝܻܬ݂ ܢܙܕܱ݁ܕܱ݁ܩ ܗܫܐ ܒܱ݁ܕ݂ܡܗ ܘܒ݂ܗ ܢܬ݂ܦܱ݁ܨܐ ܡܢ ܪܘܓ݂ܙܐ
Romans 5:10 ܐܢ ܓ݁ܝܪ ܟܱ݁ܕ݂ ܐܻܝܬ݂ܱܝܢ ܒ݁ܥܠܕ݁ܒ݂ܒ݂ܐ ܐܬ݂ܪܱܥܻܝ ܥܱܡܱܢ ܐܱܠܗܐ ܒ݁ܡܱܘܬ݁ܐ ܕܱ݁ܒ݂ܪܗ ܟ݁ܡܐ ܗܟ݂ܻܝܠ ܝܱܬܻ݁ܝܪܐܝܻܬ݂ ܒ݁ܬ݂ܱܪܥܘܬ݂ܗ ܢܻܚܐ ܒ݁ܚܱܝܱܘܗ_ܝ
Romans 5:11 ܘܠܐ ܗܟ݂ܱܢܐ ܒܱ݁ܠܚܘܕ݂ ܐܠܐ ܐܦ݂ ܢܫܬܱ݁ܒ݂ܗܱܪ ܒܱ݁ܐܠܗܐ ܒ݁ܝܱܕ݂ ܡܪܱܢ ܝܫܘܥ ܡܫܻܝܚܐ ܕ݁ܒ݂ܗ ܗ_ܘ ܗܫܐ ܩܱܒ݁ܠܢ ܬܱ݁ܪܥܘܬ݂ܐ
Romans 5:12 ܐܱܝܟܱ݁ܢܐ ܓ݁ܝܪ ܕܱ݁ܒ݂ܝܱܕ݂ ܚܱܕ݂ ܒܱ݁ܪܢܫܐ ܥܠܱܬ݂ ܚܛܻܝܬ݂ܐ ܠܥܠܡܐ ܘܱܒ݂ܝܱܕ݂ ܚܛܻܝܬ݂ܐ ܡܱܘܬ݁ܐ ܘܗܟ݂ܱܢܐ ܒ݁ܟ݂ܠܗܘܢ ܒ݁ܢܱܝ ܐ_ܢܫܐ ܥܒ݂ܱܪ ܡܱܘܬ݁ܐ ܒ݁ܗܝ ܕ݁ܟ݂ܠܗܘܢ ܚܛܱܘ
Romans 5:13 ܥܕ݂ܱܡܐ ܓ݁ܝܪ ܠܢܡܘܣܐ ܚܛܻܝܬ݂ܐ ܟܱ݁ܕ݂ ܐܻܝܬ݂ܝܗ ܗ_ܘܬ݂ ܒ݁ܥܠܡܐ ܠܐ ܚܫܻܝܒ݂ܐ ܗ_ܘܬ݂ ܚܛܻܝܬ݂ܐ ܡܛܠ ܕ݁ܠܱܝܬ݁ ܗ_ܘܐ ܢܡܘܣܐ
Romans 5:14 ܐܠܐ ܐܱܡܠܟ݂ ܡܱܘܬ݁ܐ ܡܢ ܐܕ݂ܡ ܘܱܥܕ݂ܱܡܐ ܠܡܘܫܐ ܐܦ݂ ܥܱܠ ܐܱܝܠܝܢ ܕ݁ܠܐ ܚܛܱܘ ܒܱ݁ܕ݂ܡܘܬ݂ܐ ܕܱ݁ܥܒ݂ܪ ܢܡܘܣܗ ܕ݁ܐܕ݂ܡ ܗܱܘ ܕܻ݁ܐܝܬ݂ܱܘܗ_ܝ ܕ݁ܡܘܬ݂ܐ ܕ݁ܗܱܘ ܕܱ݁ܥܬ݂ܻܝܕ݂
Romans 5:15 ܐܠܐ ܠܐ ܗ_ܘܐ ܐܱܝܟ݂ ܫܘܪܱܥܬ݂ܐ ܗܟ݂ܱܢܐ ܡܱܘܗܱܒ݂ܬ݁ܐ ܐܢ ܓ݁ܝܪ ܡܛܠ ܫܘܪܱܥܬ݂ܗ ܕ݁ܚܱܕ݂ ܣܱܓܻ݁ܝܐܐ ܡܻܝܬ݂ܘ ܟ݁ܡܐ ܗܟ݂ܻܝܠ ܝܱܬܻ݁ܝܪܐܝܻܬ݂ ܛܱܝܒ݁ܘܬ݂ܗ ܕܱ݁ܐܠܗܐ ܘܡܱܘܗܱܒ݂ܬ݂ܗ ܡܛܠ ܚܱܕ݂ ܒܱ݁ܪܢܫܐ ܝܫܘܥ ܡܫܻܝܚܐ ܒ݁ܣܱܓܻ݁ܝܐܐ ܬ݁ܬ݂ܝܱܬܱ݁ܪ
Romans 5:16 ܘܠܐ ܐܱܝܟ݂ ܣܱܟ݂ܠܘܬ݂ܐ ܕ݁ܚܱܕ݂ ܗܟ݂ܱܢܐ ܡܱܘܗܱܒ݂ܬ݁ܐ ܕܻ݁ܝܢܐ ܓ݁ܝܪ ܕܱ݁ܗܘܐ ܡܢ ܚܱܕ݂ ܠܚܘܝܒ݂ܐ ܗܘܐ ܡܱܘܗܱܒ݂ܬ݁ܐ ܕ݁ܝܢ ܡܢ ܚܛܗܐ ܣܱܓܻ݁ܝܐܐ ܗܘܬ݂ ܠܟ݂ܻܐܢܘ
Romans 5:17 ܐܢ ܓ݁ܝܪ ܡܛܠ ܣܱܟ݂ܠܘܬ݂ܐ ܕ݁ܚܱܕ݂ ܐܱܡܠܟ݂ ܡܱܘܬ݁ܐ ܝܱܬܻ݁ܝܪܐܝܻܬ݂ ܐܱܝܠܝܢ ܕܱ݁ܢܣܱܒ݂ܘ ܣܘܓ݂ܐܐ ܕ݁ܛܱܝܒ݁ܘܬ݂ܐ ܘܱܕ݂ܡܱܘܗܱܒ݂ܬ݂ܐ ܘܱܕ݂ܟ݂ܻܐܢܘܬ݂ܐ ܒ݁ܚܱܝܐ ܢܱܡܠܟ݂ܘܢ ܒ݁ܝܱܕ݂ ܚܱܕ݂ ܝܫܘܥ ܡܫܻܝܚܐ
Romans 5:18 ܐܱܟ݂ܙܢܐ ܗܟ݂ܻܝܠ ܕ݁ܡܛܠ ܣܱܟ݂ܠܘܬ݂ܐ ܕ݁ܚܱܕ݂ ܗܘܐ ܚܘܝܒ݂ܐ ܠܟ݂ܠܗܘܢ ܒ݁ܢܱܝܢܫܐ ܗܟ݂ܱܢܐ ܡܛܠ ܟܻ݁ܐܢܘܬ݂ܐ ܕ݁ܚܱܕ݂ ܬ݁ܗܘܐ ܙܟ݂ܘܬ݂ܐ ܠܚܱܝܐ ܠܟ݂ܠܗܘܢ ܒ݁ܢܱܝܢܫܐ
Romans 5:19 ܐܱܝܟܱ݁ܢܐ ܓ݁ܝܪ ܕ݁ܡܛܠ ܠܐ ܡܫܬܱ݁ܡܥܢܘܬ݂ܗ ܕ݁ܚܱܕ݂ ܒܱ݁ܪܢܫܐ ܚܱܛܝܐ ܣܱܓܻ݁ܝܐܐ ܗܘܱܘ ܗܟ݂ܱܢܐ ܐܦ݂ ܡܛܠ ܡܫܬܱ݁ܡܥܢܘܬ݂ܗ ܕ݁ܚܱܕ݂ ܣܱܓܻ݁ܝܐܐ ܟܻ݁ܐܢܐ ܗܘܝܢ
Romans 5:20 ܡܱܥܠܢܐ ܕ݁ܝܢ ܕܱ݁ܗܘܐ ܠܢܡܘܣܐ ܕ݁ܬ݂ܣܓ݁ܐ ܚܛܻܝܬ݂ܐ ܘܟ݂ܱܪ ܕ݁ܣܓ݂ܝܱܬ݂ ܚܛܻܝܬ݂ܐ ܬܱ݁ܡܢ ܐܬ݂ܝܱܬ݁ܪܱܬ݂ ܛܱܝܒ݁ܘܬ݂ܐ
Romans 5:21 ܕܱ݁ܐܝܟ݂ ܕܱ݁ܐܡܠܟ݂ܱܬ݂ ܚܛܻܝܬ݂ܐ ܒ݁ܡܱܘܬ݁ܐ ܗܟ݂ܱܢܐ ܬܱ݁ܡܠܟ݂ ܛܱܝܒ݁ܘܬ݂ܐ ܒ݁ܟ݂ܻܐܢܘܬ݂ܐ ܠܚܱܝܐ ܕܱ݁ܠܥܠܱܡ ܒ݁ܝܱܕ݂ ܡܪܱܢ ܝܫܘܥ ܡܫܻܝܚܐ
Romans 6:1 ܡܢܐ ܗܟ݂ܻܝܠ ܢܻܐܡܱܪ ܢܩܱܘܐ ܒ݁ܗ ܒܱ݁ܚܛܻܝܬ݂ܐ ܕ݁ܛܱܝܒ݁ܘܬ݂ܐ ܬ݁ܬ݂ܝܱܬܱ݁ܪ
Romans 6:2 ܚܣ ܐܱܝܠܝܢ ܓ݁ܝܪ ܕ݁ܡܻܝܬ݂ܢ ܠܱܚܛܻܝܬ݂ܐ ܐܱܝܟܱ݁ܢܐ ܢܻܚܐ ܒ݁ܗ ܬ݁ܘܒ݂
Romans 6:3 ܐܱܘ ܠܐ ܝܕ݂ܥܻܝܢ ܐܢ_ܬ݁ܘܢ ܕܱ݁ܐܝܠܝܢ ܕܱ݁ܥܡܱܕ݂ܢ ܒ݁ܝܫܘܥ ܡܫܻܝܚܐ ܒ݁ܡܱܘܬ݁ܗ ܗ_ܘ ܥܡܱܕ݂ܢ
Romans 6:4 ܐܬ݂ܩܒ݂ܱܪܢ ܥܱܡܗ ܒ݁ܡܱܥܡܘܕ݂ܻܝܬ݂ܐ ܠܡܱܘܬ݁ܐ ܕܱ݁ܐܝܟܱ݁ܢܐ ܕ݁ܩܡ ܝܫܘܥ ܡܫܻܝܚܐ ܡܢ ܒ݁ܝܬ݂ ܡܻܝܬ݂ܐ ܒ݁ܬ݂ܫܒ݁ܘܚܬ݁ܐ ܕܱ݁ܐܒ݂ܘܗ_ܝ ܗܟ݂ܱܢܐ ܐܦ݂ ܚܢܱܢ ܒ݁ܚܱܝܐ ܚܱܕ݂_ܬ݂ܐ ܢܗܱܠܟ݂
Romans 6:5 ܐܢ ܓ݁ܝܪ ܐܱܟ݂ܚܱܕ݂ ܐܬ݂ܢܨܒ݂ܢ ܥܱܡܗ ܒܱ݁ܕ݂ܡܘܬ݂ܐ ܕ݁ܡܱܘܬ݁ܗ ܗܟ݂ܱܢܐ ܐܦ݂ ܒܱ݁ܩܝܡܬ݁ܗ ܢܗܘܐ
Romans 6:6 ܝܕ݂ܥܻܝܢܱܢ ܓ݁ܝܪ ܕ݁ܒ݂ܱܪܢܫܱܢ ܥܱܬܻ݁ܝܩܐ ܐܙܕ݁ܩܦ݂ ܥܱܡܗ ܕ݁ܢܬ݂ܒܱ݁ܛܱܠ ܦܱ݁ܓ݂ܪܐ ܕܱ݁ܚܛܻܝܬ݂ܐ ܕ݁ܬ݂ܘܒ݂ ܠܐ ܢܫܱܡܫ ܠܱܚܛܻܝܬ݂ܐ
Romans 6:7 ܐܱܝܢܐ ܕ݁ܡܻܝܬ݂ ܓ݁ܝܪ ܐܬ݂ܚܱܪܱܪ ܠܗ ܡܢ ܚܛܻܝܬ݂ܐ
Romans 6:8 ܐܢ ܗܟ݂ܻܝܠ ܡܻܝܬ݂ܢ ܥܱܡ ܡܫܻܝܚܐ ܢܗܱܝܡܢ ܕ݁ܥܱܡܗ ܥܱܡ ܡܫܻܝܚܐ ܢܻܚܐ
Romans 6:9 ܝܕ݂ܥܻܝܢܱܢ ܓ݁ܝܪ ܕܱ݁ܡܫܻܝܚܐ ܩܡ ܡܢ ܒ݁ܝܬ݂ ܡܻܝܬ݂ܐ ܘܬ݂ܘܒ݂ ܠܐ ܡܐܬ݂ ܘܡܱܘܬ݁ܐ ܠܐ ܡܫܬܱ݁ܠܱܛ ܒ݁ܗ
Romans 6:10 ܕ݁ܡܻܝܬ݂ ܓ݁ܝܪ ܠܱܚܛܻܝܬ݂ܐ ܗܘ ܡܻܝܬ݂ ܚܕ݂ܐ ܙܒ݂ܱܢ ܘܱܕ݂ܚܱܝ ܚܱܝ ܗ_ܘ ܠܱܐܠܗܐ
Romans 6:11 ܗܟ݂ܱܢܐ ܐܦ݂ ܐܱܢ_ܬ݁ܘܢ ܚܫܘܒ݂ܘ ܢܱܦ݂ܫܟ݂ܘܢ ܕ݁ܡܻܝܬ݂ܐ ܐܢ_ܬ݁ܘܢ ܠܱܚܛܻܝܬ݂ܐ ܘܚܱܝܐ ܐܢ_ܬ݁ܘܢ ܠܱܐܠܗܐ ܒ݁ܡܪܱܢ ܝܫܘܥ ܡܫܻܝܚܐ
Romans 6:12 ܠܐ ܗܟ݂ܻܝܠ ܬܱ݁ܡܠܟ݂ ܚܛܻܝܬ݂ܐ ܒ݁ܦ݂ܱܓ݂ܪܟ݂ܘܢ ܡܻܝܬ݂ܐ ܐܱܝܟ݂ ܕ݁ܬ݂ܫܬܱ݁ܡܥܘܢ ܠܱܪܓ݂ܻܝܓ݂ܬ݂ܗ
Romans 6:13 ܘܐܦ݂ ܠܐ ܬ݁ܛܱܝܒ݂ܘܢ ܗܱܕ݁ܡܱܝܟ݁ܘܢ ܙܱܝܢܐ ܕ݁ܥܱܘܠܐ ܠܱܚܛܻܝܬ݂ܐ ܐܠܐ ܛܱܝܒ݂ܘ ܢܱܦ݂ܫܟ݂ܘܢ ܠܱܐܠܗܐ ܐܱܝܟ݂ ܐ_ܢܫܐ ܕ݁ܡܢ ܡܻܝܬ݂ܐ ܚܝܱܝܬ݁ܘܢ ܘܗܱܕ݁ܡܱܝܟ݁ܘܢ ܙܱܝܢܐ ܢܗܘܘܢ ܠܟ݂ܻܐܢܘܬ݂ܗ ܕܱ݁ܐܠܗܐ
Romans 6:14 ܘܱܚܛܻܝܬ݂ܐ ܠܐ ܡܫܬܱ݁ܠܛܐ ܥܠܱܝܟ݁ܘܢ ܠܐ ܓ݁ܝܪ ܐܻܝܬ݂ܱܝܟ݁ܘܢ ܬ݁ܚܝܬ݂ ܢܡܘܣܐ ܐܠܐ ܬ݁ܚܝܬ݂ ܛܱܝܒ݁ܘܬ݂ܐ
Romans 6:15 ܡܢܐ ܗܟ݂ܻܝܠ ܢܚܛܐ ܕ݁ܠܐ ܗܘܱܝܢ ܬ݁ܚܝܬ݂ ܢܡܘܣܐ ܐܠܐ ܬ݁ܚܝܬ݂ ܛܱܝܒ݁ܘܬ݂ܐ ܚܣ
Romans 6:16 ܠܐ ܝܕ݂ܥܻܝܢ ܐܢ_ܬ݁ܘܢ ܕܱ݁ܠܡܱܢ ܕܱ݁ܡܛܱܝܒ݂ܻܝܢ ܐܢ_ܬ݁ܘܢ ܢܱܦ݂ܫܟ݂ܘܢ ܕ݁ܬ݂ܫܬܱ݁ܡܥܘܢ ܠܗ ܠܥܱܒ݂ܕ݁ܘܬ݂ܐ ܕܻ݁ܝܠܗ ܐܱܢ_ܬ݁ܘܢ ܥܱܒ݂ܕ݁ܐ ܕ݁ܗܱܘ ܕ݁ܡܫܬܱ݁ܡܥܻܝܢ ܐܢ_ܬ݁ܘܢ ܠܗ ܐܢ ܠܱܚܛܻܝܬ݂ܐ ܘܐܢ ܠܡܱܫܡܱܥ ܐܕ݂ܢܐ ܕ݁ܟ݂ܻܐܢܘܬ݂ܐ
Romans 6:17 ܛܱܝܒ݁ܘ ܕ݁ܝܢ ܠܱܐܠܗܐ ܕ݁ܥܱܒ݂ܕ݁ܐ ܗ_ܘܱܝܬ݁ܘܢ ܕܱ݁ܚܛܻܝܬ݂ܐ ܘܐܫܬ݁ܡܱܥܬ݁ܘܢ ܡܢ ܠܒ݁ܐ ܠܱܕ݂ܡܘܬ݂ܐ ܕ݁ܝܘܠܦ݁ܢܐ ܕ݁ܐܫܬ݁ܠܡܬ݁ܘܢ ܠܗ
Romans 6:18 ܘܟ݂ܱܕ݂ ܐܬ݂ܚܱܪܱܪܬ݁ܘܢ ܡܢ ܚܛܻܝܬ݂ܐ ܐܫܬܱ݁ܥܒܱ݁ܕ݁ܬ݁ܘܢ ܠܟ݂ܻܐܢܘܬ݂ܐ
Romans 6:19 ܐܱܝܟ݂ ܕ݁ܒ݂ܝܬ݂ ܒ݁ܢܱܝܢܫܐ ܐܡܱܪ ܐ_ܢܐ ܡܛܠ ܟ݁ܪܻܝܗܘܬ݂ܐ ܕ݁ܒ݂ܣܪܟ݂ܘܢ ܕܱ݁ܐܝܟܱ݁ܢܐ ܕ݁ܛܱܝܒ݂ܬ݁ܘܢ ܗܱܕ݁ܡܱܝܟ݁ܘܢ ܠܥܱܒ݂ܕ݁ܘܬ݂ܐ ܕ݁ܛܱܢܦ݁ܘܬ݂ܐ ܘܱܕ݂ܥܱܘܠܐ ܗܟ݂ܱܢܐ ܐܦ݂ ܗܫܐ ܛܱܝܒ݂ܘ ܗܱܕ݁ܡܱܝܟ݁ܘܢ ܠܥܱܒ݂ܕ݁ܘܬ݂ܐ ܕ݁ܟ݂ܻܐܢܘܬ݂ܐ ܘܱܕ݂ܩܱܕܻ݁ܝܫܘܬ݂ܐ
Romans 6:20 ܟܱ݁ܕ݂ ܥܱܒ݂ܕ݁ܐ ܗ_ܘܱܝܬ݁ܘܢ ܓ݁ܝܪ ܕܱ݁ܚܛܻܝܬ݂ܐ ܡܚܱܪܪܐ ܗ_ܘܱܝܬ݁ܘܢ ܠܟ݂ܻܐܢܘܬ݂ܐ
Romans 6:21 ܘܡܢܐ ܐܕ݂ܫܐ ܐܻܝܬ݂ ܗ_ܘܐ ܠܟ݂ܘܢ ܗܝܕ݁ܝܢ ܐܱܝܢܐ ܕ݁ܝܱܘܡܢܐ ܒ݁ܗܬܻ݁ܝܢ ܐܢ_ܬ݁ܘܢ ܒ݁ܗ ܚܱܪܬ݂ܗ ܓ݁ܝܪ ܐܻܝܬ݂ܝܗ ܡܱܘܬ݁ܐ
Romans 6:22 ܘܗܫܐ ܕ݁ܐܬ݂ܚܱܪܱܪܬ݁ܘܢ ܡܢ ܚܛܻܝܬ݂ܐ ܘܱܗܘܱܝܬ݁ܘܢ ܥܱܒ݂ܕ݁ܐ ܠܱܐܠܗܐ ܐܻܝܬ݂ ܠܟ݂ܘܢ ܦܻ݁ܐܪܐ ܩܱܕܻ݁ܝܫܐ ܕ݁ܚܱܪܬ݂ܗܘܢ ܚܱܝܐ ܕܱ݁ܠܥܠܱܡ
Romans 6:23 ܬ݁ܐܓ݂ܘܪܬ݁ܐ ܕ݁ܝܢ ܕܱ݁ܚܛܻܝܬ݂ܐ ܡܱܘܬ݁ܐ ܗ_ܘ ܘܡܱܘܗܱܒ݂ܬ݂ܗ ܕܱ݁ܐܠܗܐ ܚܱܝܐ ܕܱ݁ܠܥܠܱܡ ܒ݁ܡܪܱܢ ܝܫܘܥ ܡܫܻܝܚܐ
Romans 7:1 ܐܱܘ ܠܐ ܝܕ݂ܥܻܝܢ ܐܢ_ܬ݁ܘܢ ܐܱܚܱܝ ܠܝܕ݂ܥܱܝ ܢܡܘܣܐ ܓ݁ܝܪ ܡܡܱܠܠ ܐ_ܢܐ ܕ݁ܢܡܘܣܐ ܫܱܠܻܝܛ ܗ_ܘ ܥܱܠ ܓܱ݁ܒ݂ܪܐ ܟ݁ܡܐ ܕ݁ܚܱܝ
Romans 7:2 ܐܱܝܟ݂ ܐܱܢ_ܬ݁ܬ݂ܐ ܕܱ݁ܐܣܻܝܪܐ ܗ_ܝ ܒ݁ܒ݂ܱܥܠܗ ܟ݁ܡܐ ܕ݁ܚܱܝ ܒ݁ܢܡܘܣܐ ܐܢ ܕ݁ܝܢ ܡܻܝܬ݂ ܒܱ݁ܥܠܗ ܐܬ݂ܚܱܪܪܱܬ݂ ܡܢ ܢܡܘܣܐ ܕ݁ܒ݂ܱܥܠܗ
Romans 7:3 ܐܢ ܕ݁ܝܢ ܟܱ݁ܕ݂ ܚܱܝ ܒܱ݁ܥܠܗ ܬ݁ܩܱܦ݂ ܠܱܓ݂ܒ݂ܱܪ ܐ_ܚܪܻܝܢ ܗܘܬ݂ ܠܗ ܓܱ݁ܝܪܬ݂ܐ ܐܢ ܕ݁ܝܢ ܢܡܘܬ݂ ܒܱ݁ܥܠܗ ܐܬ݂ܚܱܪܪܱܬ݂ ܡܢ ܢܡܘܣܐ ܘܠܐ ܐܻܝܬ݂ܝܗ ܓܱ݁ܝܪܬ݂ܐ ܐܢ ܬ݁ܗܘܐ ܠܓ݂ܱܒ݂ܪܐ ܐ_ܚܪܻܢܐ
Romans 7:4 ܘܗܫܐ ܐܱܚܱܝ ܐܦ݂ ܐܱܢ_ܬ݁ܘܢ ܡܻܝܬ݁ܬ݁ܘܢ ܠܢܡܘܣܐ ܒ݁ܦ݂ܱܓ݂ܪܗ ܕܱ݁ܡܫܻܝܚܐ ܕ݁ܬ݂ܗܘܘܢ ܠܱܐ_ܚܪܻܝܢ ܐܱܝܢܐ ܕ݁ܩܡ ܡܢ ܒ݁ܝܬ݂ ܡܻܝܬ݂ܐ ܕ݁ܬ݂ܬ݁ܠܘܢ ܦܻ݁ܐܪܐ ܠܱܐܠܗܐ
Romans 7:5 ܟܱ݁ܕ݂ ܒ݁ܒ݂ܣܪܐ ܗ_ܘܱܝܢ ܓ݁ܝܪ ܟܻ݁ܐܒ݂ܐ ܕܱ݁ܚܛܗܐ ܕܱ݁ܒ݂ܢܡܘܣܐ ܡܬ݂ܚܱܦ݁ܛܻܝܢ ܗ_ܘܱܘ ܒ݁ܗܱܕ݁ܡܱܝܢ ܕ݁ܦ݂ܻܐܪܐ ܢܬ݁ܠ ܠܡܱܘܬ݁ܐ
Romans 7:6 ܗܫܐ ܕ݁ܝܢ ܐܬ݂ܒܱ݁ܛܱܠܢ ܡܢ ܢܡܘܣܐ ܘܡܻܝܬ݂ܢ ܠܗܱܘ ܕܱ݁ܐܚܻܝܕ݂ ܗ_ܘܐ ܠܱܢ ܕܱ݁ܢܫܱܡܫ ܡܟܻ݁ܝܠ ܒ݁ܚܱܕ݂_ܬ݂ܘܬ݂ܐ ܕ݁ܪܘܚܐ ܘܠܐ ܒ݁ܥܱܬܻ݁ܝܩܘܬ݂ ܟ݁ܬ݂ܒ݂ܐ
Romans 7:7 ܡܢܐ ܗܟ݂ܻܝܠ ܐܡܪܻܝܢܱܢ ܢܡܘܣܐ ܚܛܻܝܬ݂ܐ ܗܘ ܚܣ ܐܠܐ ܠܱܚܛܻܝܬ݂ܐ ܠܐ ܝܠܦ݁ܬ݂ ܐܠܐ ܒ݁ܝܱܕ݂ ܢܡܘܣܐ ܠܐ ܓ݁ܝܪ ܪܓ݁ܬ݂ܐ ܝܕ݂ܱܥ ܗ_ܘܻܝܬ݂ ܐܠܘ ܠܐ ܢܡܘܣܐ ܕ݁ܐܡܱܪ ܕ݁ܠܐ ܬ݁ܪܱܓ݂
Romans 7:8 ܘܱܒ݂ܗܢܐ ܦ݁ܘܩܕ݁ܢܐ ܐܫܟ݁ܚܱܬ݂ ܠܗ ܚܛܻܝܬ݂ܐ ܥܠܬ݂ܐ ܘܓ݂ܡܪܱܬ݂ ܒܻ݁ܝ ܟ݁ܠ ܪܓ݁ܐ ܒ݁ܠܥܕ݂ ܢܡܘܣܐ ܓ݁ܝܪ ܚܛܻܝܬ݂ܐ ܡܻܝܬ݂ܐ ܗ_ܘܬ݂
Romans 7:9 ܐܢܐ ܕ݁ܝܢ ܚܱܝ ܗ_ܘܻܝܬ݂ ܕ݁ܠܐ ܢܡܘܣܐ ܡܢ ܩܕ݂ܻܝܡ ܟܱ݁ܕ݂ ܐܬ݂ܐ ܕ݁ܝܢ ܦ݁ܘܩܕ݁ܢܐ ܚܛܻܝܬ݂ܐ ܚܝܬ݂ ܘܐܢܐ ܡܻܝܬ݂ܬ݂
Romans 7:10 ܘܐܫܬ݁ܟ݂ܱܚ ܠܻܝ ܦ݁ܘܩܕ݁ܢܐ ܗܱܘ ܕ݁ܚܱܝܐ ܠܡܱܘܬ݁ܐ
Romans 7:11 ܚܛܻܝܬ݂ܐ ܓ݁ܝܪ ܒ݁ܥܠܬ݂ܐ ܕ݁ܐܫܟ݁ܚܱܬ݂ ܠܗ ܒ݁ܝܱܕ݂ ܦ݁ܘܩܕ݁ܢܐ ܐܱܛܥܝܱܬ݂ܱܢܝ ܘܒ݂ܗ ܩܛܱܠܬ݂ܱܢܝ
Romans 7:12 ܢܡܘܣܐ ܡܕ݂ܝܢ ܩܱܕܻ݁ܝܫ ܗ_ܘ ܘܦ݂ܘܩܕ݁ܢܐ ܩܱܕܻ݁ܝܫ ܗ_ܘ ܘܟ݂ܻܐܝܢ ܘܛܒ݂
Romans 7:13 ܛܒ݂ܬ݂ܐ ܗܟ݂ܻܝܠ ܠܻܝ ܠܡܱܘܬ݁ܐ ܗܘ ܗܘܬ݂ ܚܣ ܐܠܐ ܚܛܻܝܬ݂ܐ ܕ݁ܬ݂ܬ݂ܚܙܐ ܕܱ݁ܚܛܻܝܬ݂ܐ ܗܻܝ ܕܱ݁ܒ݂ܛܒ݂ܬ݂ܐ ܓ݁ܡܪܱܬ݂ ܒܻ݁ܝ ܡܱܘܬ݁ܐ ܕ݁ܝܱܬܻ݁ܝܪܐܝܻܬ݂ ܬ݁ܬ݂ܚܱܝܱܒ݂ ܚܛܻܝܬ݂ܐ ܒ݁ܦ݂ܘܩܕ݁ܢܐ
Romans 7:14 ܝܕ݂ܥܻܝܢܱܢ ܓ݁ܝܪ ܕ݁ܢܡܘܣܐ ܕ݁ܪܘܚ ܗ_ܘ ܐܢܐ ܕ݁ܝܢ ܕܱ݁ܒ݂ܣܱܪ ܐ_ܢܐ ܘܱܡܙܱܒܱ݁ܢ ܐ_ܢܐ ܠܱܚܛܻܝܬ݂ܐ
Romans 7:15 ܡܕ݁ܡ ܕ݁ܣܥܱܪ ܐ_ܢܐ ܓ݁ܝܪ ܠܐ ܝܕ݂ܱܥ ܐ_ܢܐ ܘܠܐ ܗ_ܘܐ ܡܕ݁ܡ ܕ݁ܨܒ݂ܐ ܐ_ܢܐ ܥܒ݂ܕ݂ ܐ_ܢܐ ܐܠܐ ܡܕ݁ܡ ܕ݁ܣܢܐ ܐ_ܢܐ ܗܱܘ ܗ_ܘ ܥܒ݂ܕ݂ ܐ_ܢܐ
Romans 7:16 ܘܐܢ ܡܕ݁ܡ ܕ݁ܠܐ ܨܒ݂ܐ ܐ_ܢܐ ܥܒ݂ܕ݂ ܐ_ܢܐ ܣܗܕ݂ ܐ_ܢܐ ܥܱܠ ܢܡܘܣܐ ܕ݁ܫܱܦܻ݁ܝܪ ܗ_ܘ
Romans 7:17 ܗܫܐ ܕ݁ܝܢ ܠܐ ܗ_ܘܐ ܐܢܐ ܣܥܱܪ ܐ_ܢܐ ܗܕ݂ܐ ܐܠܐ ܚܛܻܝܬ݂ܐ ܕ݁ܥܡܪܐ ܒܻ݁ܝ
Romans 7:18 ܝܕ݂ܱܥ ܐ_ܢܐ ܗܘ ܓ݁ܝܪ ܕ݁ܠܐ ܥܡܪܐ ܒܻ݁ܝ ܗܢܱܘ ܕ݁ܝܢ ܒ݁ܒ݂ܣܪܝ ܛܒ݂ܬ݂ܐ ܕ݁ܐܨܒ݁ܐ ܓ݁ܝܪ ܒ݁ܛܒ݂ܬ݂ܐ ܦ݁ܫܻܝܩ ܠܻܝ ܕ݁ܐܣܥܪܻܝܗ ܕ݁ܝܢ ܠܐ ܡܫܟܱ݁ܚ ܐ_ܢܐ
Romans 7:19 ܠܐ ܗ_ܘܐ ܓ݁ܝܪ ܠܛܒ݂ܬ݂ܐ ܕ݁ܨܒ݂ܐ ܐ_ܢܐ ܕ݁ܐܥܒ݁ܕ݂ ܥܒ݂ܕ݂ ܐ_ܢܐ ܐܠܐ ܒܻ݁ܝܫܬ݁ܐ ܕ݁ܠܐ ܨܒ݂ܐ ܐ_ܢܐ ܕ݁ܐܥܒ݁ܕ݂ ܠܗ ܥܒ݂ܕ݂ ܐ_ܢܐ
Romans 7:20 ܘܐܢ ܡܕ݁ܡ ܕ݁ܠܐ ܨܒ݂ܐ ܐ_ܢܐ ܥܒ݂ܕ݂ ܐ_ܢܐ ܠܐ ܗ_ܘܐ ܐܢܐ ܥܒ݂ܕ݂ ܐ_ܢܐ ܐܠܐ ܚܛܻܝܬ݂ܐ ܕ݁ܥܡܪܐ ܒܻ݁ܝ
Romans 7:21 ܡܫܟܱ݁ܚ ܐ_ܢܐ ܗܟ݂ܻܝܠ ܠܢܡܘܣܐ ܕ݁ܫܠܡ ܠܪܥܝܢܝ ܗܱܘ ܕ݁ܨܒ݂ܐ ܕ݁ܢܥܒ݁ܕ݂ ܛܒ݂ܬ݂ܐ ܡܛܠ ܕ݁ܒ݂ܻܝܫܬ݁ܐ ܩܱܪܻܝܒ݂ܐ ܗ_ܝ ܠܻܝ
Romans 7:22 ܚܕ݂ܐ ܐ_ܢܐ ܓ݁ܝܪ ܒ݁ܢܡܘܣܗ ܕܱ݁ܐܠܗܐ ܒ݁ܒ݂ܱܪܢܫܐ ܕܱ݁ܠܓ݂ܱܘ
Romans 7:23 ܚܙܐ ܐ_ܢܐ ܕ݁ܝܢ ܢܡܘܣܐ ܐ_ܚܪܻܢܐ ܒ݁ܗܱܕ݁ܡܱܝ ܕ݁ܡܱܩܪܒ݂ ܠܘܩܒ݂ܱܠ ܢܡܘܣܐ ܕ݁ܪܥܝܢܝ ܘܫܒ݂ܐ ܠܻܝ ܠܢܡܘܣܐ ܕܱ݁ܚܛܻܝܬ݂ܐ ܕܻ݁ܐܝܬ݂ ܒ݁ܗܱܕ݁ܡܱܝ
Romans 7:24 ܕ݁ܘܝܐ ܐ_ܢܐ ܒܱ݁ܪܢܫܐ ܡܱܢܘ ܢܦ݂ܱܨܝܢܝ ܡܢ ܦܱ݁ܓ݂ܪܐ ܗܢܐ ܕ݁ܡܱܘܬ݁ܐ
Romans 7:25 ܡܱܘܕ݁ܐ ܐ_ܢܐ ܠܱܐܠܗܐ ܒ݁ܝܱܕ݂ ܡܪܱܢ ܝܫܘܥ ܡܫܻܝܚܐ ܗܫܐ ܗܟ݂ܻܝܠ ܐܢܐ ܒ݁ܪܥܝܢܝ ܥܱܒ݂ܕ݁ܐ ܐ_ܢܐ ܕ݁ܢܡܘܣܐ ܕܱ݁ܐܠܗܐ ܒ݁ܒ݂ܣܪܝ ܕ݁ܝܢ ܐܻܝܬ݂ܱܝ ܥܱܒ݂ܕ݁ܐ ܕ݁ܢܡܘܣܐ ܕܱ݁ܚܛܻܝܬ݂ܐ
Romans 8:1 ܡܟܻ݁ܝܠ ܠܱܝܬ݁ ܚܱܝܒ݂ܘܬ݂ܐ ܠܱܐܝܠܝܢ ܕ݁ܠܐ ܡܗܱܠܟ݂ܻܝܢ ܒܱ݁ܒ݂ܣܱܪ ܒ݁ܝܫܘܥ ܡܫܻܝܚܐ
Romans 8:2 ܢܡܘܣܐ ܓ݁ܝܪ ܕ݁ܪܘܚܐ ܕ݁ܚܱܝܐ ܕܱ݁ܒ݂ܝܫܘܥ ܡܫܻܝܚܐ ܚܱܪܪܟ݂ ܡܢ ܢܡܘܣܐ ܕܱ݁ܚܛܻܝܬ݂ܐ ܘܱܕ݂ܡܱܘܬ݁ܐ
Romans 8:3 ܡܛܠ ܕܱ݁ܡܚܻܝܠ ܗ_ܘܐ ܓ݁ܝܪ ܢܡܘܣܐ ܒ݁ܝܱܕ݂ ܟ݁ܪܻܝܗܘܬ݂ܗ ܕ݁ܒ݂ܣܪܐ ܫܱܕܱ݁ܪ ܐܱܠܗܐ ܠܱܒ݂ܪܗ ܒܱ݁ܕ݂ܡܘܬ݂ܐ ܕ݁ܒ݂ܣܪܐ ܕܱ݁ܚܛܻܝܬ݂ܐ ܡܛܠܬ݂ܗ ܕܱ݁ܚܛܻܝܬ݂ܐ ܕܱ݁ܢܚܱܝܒ݂ܻܝܗ ܠܱܚܛܻܝܬ݂ܐ ܒ݁ܒ݂ܣܪܗ
Romans 8:4 ܕ݁ܟ݂ܻܐܢܘܬ݂ܐ ܕ݁ܢܡܘܣܐ ܒܱ݁ܢ ܬ݁ܬ݂ܡܱܠܐ ܕ݁ܠܐ ܗ_ܘܐ ܒܱ݁ܒ݂ܣܱܪ ܡܗܱܠܟ݂ܻܝܢܱܢ ܐܠܐ ܒ݁ܪܘܚ
Romans 8:5 ܐܱܝܠܝܢ ܓ݁ܝܪ ܕ݁ܒ݂ܱܒ݂ܣܱܪ ܐܢܘܢ ܕܱ݁ܒ݂ܣܱܪ ܗ_ܘ ܡܬ݂ܪܱܥܝܢ ܘܱܐܝܠܝܢ ܕܱ݁ܕ݂ܪܘܚ ܐܢܘܢ ܕ݁ܪܘܚ ܗ_ܘ ܡܬ݂ܪܱܥܝܢ
Romans 8:6 ܬܱ݁ܪܥܻܝܬ݂ܐ ܓ݁ܝܪ ܕ݁ܒ݂ܣܪܐ ܡܱܘܬ݁ܐ ܗܘ ܘܬ݂ܱܪܥܻܝܬ݂ܐ ܕ݁ܪܘܚܐ ܚܱܝܐ ܘܱܫܠܡܐ
Romans 8:7 ܡܛܠ ܕ݁ܬ݂ܱܪܥܻܝܬ݂ܐ ܕ݁ܒ݂ܣܪܐ ܒ݁ܥܠܕ݁ܒ݂ܒ݂ܘܬ݂ܐ ܗ_ܝ ܠܘܬ݂ ܐܱܠܗܐ ܠܢܡܘܣܐ ܓ݁ܝܪ ܕܱ݁ܐܠܗܐ ܠܐ ܡܫܬܱ݁ܥܒ݁ܕ݂ܐ ܡܛܠ ܕ݁ܠܐ ܡܫܟ݁ܚܐ
Romans 8:8 ܘܱܐܝܠܝܢ ܕ݁ܒ݂ܱܒ݂ܣܱܪ ܐܢܘܢ ܠܡܫܦܱ݁ܪ ܠܱܐܠܗܐ ܠܐ ܡܫܟ݁ܚܻܝܢ
Romans 8:9 ܐܱܢ_ܬ݁ܘܢ ܕ݁ܝܢ ܠܐ ܗ_ܘܱܝܬ݁ܘܢ ܒܱ݁ܒ݂ܣܱܪ ܐܠܐ ܒ݁ܪܘܚ ܐܢ ܫܱܪܻܝܪܐܝܻܬ݂ ܪܘܚܗ ܕܱ݁ܐܠܗܐ ܥܡܪܐ ܒ݁ܟ݂ܘܢ ܐܢ ܕ݁ܝܢ ܐ_ܢܫ ܠܱܝܬ݁ ܒ݁ܗ ܪܘܚܗ ܕܱ݁ܡܫܻܝܚܐ ܗܢܐ ܠܐ ܗ_ܘܐ ܕܻ݁ܝܠܗ
Romans 8:10 ܘܐܢ ܕ݁ܝܢ ܡܫܻܝܚܐ ܒ݁ܟ݂ܘܢ ܦܱ݁ܓ݂ܪܐ ܡܻܝܬ݂ ܗ_ܘ ܡܛܠ ܚܛܻܝܬ݂ܐ ܪܘܚܐ ܕ݁ܝܢ ܚܱܝܐ ܗ_ܝ ܡܛܠ ܟܻ݁ܐܢܘܬ݂ܐ
Romans 8:11 ܘܐܢ ܪܘܚܗ ܕ݁ܗܱܘ ܡܱܢ ܕܱ݁ܐܩܻܝܡ ܠܡܪܱܢ ܝܫܘܥ ܡܫܻܝܚܐ ܡܢ ܒ݁ܝܬ݂ ܡܻܝܬ݂ܐ ܥܡܪܐ ܒ݁ܟ݂ܘܢ ܗܱܘ ܡܱܢ ܕܱ݁ܐܩܻܝܡܗ ܠܝܫܘܥ ܡܫܻܝܚܐ ܡܢ ܒ݁ܝܬ݂ ܡܻܝܬ݂ܐ ܐܦ݂ ܠܦ݂ܱܓ݂ܪܱܝܟ݁ܘܢ ܡܻܝܬ݂ܐ ܢܱܚܐ ܡܛܠ ܪܘܚܗ ܕ݁ܥܡܪܐ ܒ݁ܟ݂ܘܢ
Romans 8:12 ܗܫܐ ܐܱܚܱܝ ܚܱܝܒ݂ܻܝܢܱܢ ܠܱܘ ܠܒ݂ܣܪܐ ܕ݁ܒ݂ܱܒ݂ܣܱܪ ܢܗܱܠܟ݂
Romans 8:13 ܐܢ ܓ݁ܝܪ ܒܱ݁ܒ݂ܣܱܪ ܚܐܝܢ ܐܢ_ܬ݁ܘܢ ܥܬ݂ܻܝܕ݂ܻܝܢ ܐܢ_ܬ݁ܘܢ ܗ_ܘ ܠܱܡܡܬ݂ ܘܐܢ ܒ݁ܪܘܚ ܗܘܦ݁ܟ݂ܱܝ ܦܱ݁ܓ݂ܪܐ ܡܡܻܝܬ݂ܻܝܢ ܐܢ_ܬ݁ܘܢ ܚܐܝܢ ܐܢ_ܬ݁ܘܢ
Romans 8:14 ܐܱܝܠܝܢ ܓ݁ܝܪ ܕܱ݁ܒ݂ܪܘܚܐ ܕܱ݁ܐܠܗܐ ܡܬ݁ܕܱ݁ܒ݁ܪܻܝܢ ܗܠܝܢ ܒ݁ܢܱܝܐ ܐܢܘܢ ܕܱ݁ܐܠܗܐ
Romans 8:15 ܠܐ ܓ݁ܝܪ ܢܣܱܒ݂ܬ݁ܘܢ ܪܘܚܐ ܕ݁ܥܱܒ݂ܕ݁ܘܬ݂ܐ ܬ݁ܘܒ݂ ܠܕ݂ܚܠܬ݂ܐ ܐܠܐ ܢܣܱܒ݂ܬ݁ܘܢ ܪܘܚܐ ܕ݁ܣܻܝܡܱܬ݂ ܒ݁ܢܱܝܐ ܕ݁ܒ݂ܗ ܩܪܝܢܱܢ ܐܱܒ݂ܱܐ ܐܱܒ݂ܘܢ
Romans 8:16 ܘܗܻܝ ܪܘܚܐ ܡܱܣܗܕ݂ܐ ܠܪܘܚܱܢ ܕܻ݁ܐܝܬ݂ܱܝܢ ܒ݁ܢܱܝܐ ܕܱ݁ܐܠܗܐ
Romans 8:17 ܘܐܢ ܒ݁ܢܱܝܐ ܐܦ݂ ܝܪܬ݁ܐ ܝܪܬ݁ܐ ܕܱ݁ܐܠܗܐ ܘܱܒ݂ܢܱܝ ܝܪܬ݁ܘܬ݂ܗ ܕ݁ܝܫܘܥ ܡܫܻܝܚܐ ܕ݁ܐܢ ܢܚܱܫ ܥܱܡܗ ܐܦ݂ ܥܱܡܗ ܢܫܬܱ݁ܒܱ݁ܚ
Romans 8:18 ܡܬ݂ܪܱܥܐ ܐ_ܢܐ ܓ݁ܝܪ ܕ݁ܠܐ ܫܘܝܢ ܚܱܫܱܘܗ_ܝ ܕ݁ܙܱܒ݂ܢܐ ܗܢܐ ܠܬ݂ܫܒ݁ܘܚܬ݁ܐ ܐܱܝܕ݂ܐ ܕܱ݁ܥܬ݂ܻܝܕ݂ܐ ܕ݁ܬ݂ܬ݂ܓ݁ܠܐ ܒܱ݁ܢ
Romans 8:19 ܟ݁ܠܗ ܓ݁ܝܪ ܒ݁ܪܻܝܬ݂ܐ ܡܣܱܒ݁ܪܐ ܘܱܡܣܱܟ݁ܝܐ ܠܓ݂ܠܝܢܐ ܕܱ݁ܒ݂ܢܱܘܗ_ܝ ܕܱ݁ܐܠܗܐ
Romans 8:20 ܒ݁ܪܻܝܬ݂ܐ ܓ݁ܝܪ ܐܫܬܱ݁ܥܒ݁ܕ݂ܱܬ݂ ܠܱܣܪܻܝܩܘܬ݂ܐ ܠܐ ܒ݁ܨܒ݂ܝܢܗ ܐܠܐ ܡܛܠ ܡܱܢ ܕ݁ܫܱܥܒ݁ܕ݂ܗ ܥܱܠ ܣܱܒ݂ܪܐ
Romans 8:21 ܕ݁ܐܦ݂ ܗܻܝ ܒ݁ܪܻܝܬ݂ܐ ܬ݁ܬ݂ܚܱܪܱܪ ܡܢ ܥܱܒ݂ܕ݁ܘܬ݂ܐ ܕܱ݁ܚܒ݂ܠܐ ܒܱ݁ܚܪܘܪܐ ܕ݁ܬ݂ܫܒ݁ܘܚܬ݁ܐ ܕܱ݁ܒ݂ܢܱܝܐ ܕܱ݁ܐܠܗܐ
Romans 8:22 ܝܕ݂ܥܻܝܢܱܢ ܓ݁ܝܪ ܕ݁ܟ݂ܠܗܝܢ ܒ݁ܪܝܬ݂ܐ ܡܬ݁ܬܱ݁ܢܚܢ ܘܱܡܚܱܒ݁ܠܢ ܥܕ݂ܱܡܐ ܠܝܱܘܡܢܐ
Romans 8:23 ܘܠܐ ܒܱ݁ܠܚܘܕ݂ ܗܢܝܢ ܐܠܐ ܐܦ݂ ܚܢܱܢ ܕܻ݁ܐܝܬ݂ ܒܱ݁ܢ ܪܻܫܻܝܬ݂ܐ ܕ݁ܪܘܚܐ ܡܬ݁ܬܱ݁ܢܚܻܝܢܱܢ ܒ݁ܢܱܦ݂ܫܱܢ ܘܱܡܣܱܟ݁ܝܢܱܢ ܠܣܻܝܡܱܬ݂ ܒ݁ܢܱܝܐ ܘܱܠܦ݂ܘܪܩܢܐ ܕ݁ܦ݂ܱܓ݂ܪܱܝܢ
Romans 8:24 ܡܛܠ ܕܱ݁ܒ݂ܣܱܒ݂ܪܐ ܗ_ܘ ܚܝܱܝܢ ܣܱܒ݂ܪܐ ܕ݁ܝܢ ܕ݁ܡܬ݂ܚܙܐ ܠܐ ܗ_ܘܐ ܣܱܒ݂ܪܐ ܐܢ ܓ݁ܝܪ ܚܙܝܢܱܢ ܠܗ ܡܢܐ ܡܣܱܟ݁ܝܢܱܢ ܠܗ
Romans 8:25 ܐܢ ܕ݁ܝܢ ܠܡܕ݁ܡ ܕ݁ܠܐ ܡܬ݂ܚܙܐ ܡܣܱܒ݁ܪܻܝܢܱܢ ܒܱ݁ܡܣܱܝܒ݁ܪܢܘܬ݂ܐ ܡܩܱܘܝܢܱܢ
Romans 8:26 ܗܟ݂ܱܢܐ ܐܦ݂ ܗܻܝ ܪܘܚܐ ܡܥܱܕ݁ܪܐ ܠܱܟ݂ܪܻܝܗܘܬ݂ܱܢ ܡܢܐ ܓ݁ܝܪ ܢܨܱܠܐ ܐܱܝܟ݂ ܡܐ ܕ݁ܘܠܐ ܠܐ ܝܕ݂ܥܻܝܢܱܢ ܐܠܐ ܗܻܝ ܪܘܚܐ ܡܨܱܠܝܐ ܚܠܦ݂ܱܝܢ ܒ݁ܬ݂ܢܚܬ݂ܐ ܕ݁ܠܐ ܡܬ݂ܡܱܠܠܢ
Romans 8:27 ܕ݁ܡܐܫ ܕ݁ܝܢ ܠܒܱ݁ܘܬ݂ܐ ܗܘ ܝܕ݂ܱܥ ܡܢܐ ܗ_ܻܝ ܬܱ݁ܪܥܻܝܬ݂ܐ ܕ݁ܪܘܚܐ ܕܱ݁ܐܝܟ݂ ܨܒ݂ܝܢܗ ܗ_ܘ ܕܱ݁ܐܠܗܐ ܡܨܱܠܝܐ ܚܠܦ݂ ܩܱܕܻ݁ܝܫܐ
Romans 8:28 ܝܕ݂ܥܻܝܢܱܢ ܕ݁ܝܢ ܕܱ݁ܐܝܠܝܢ ܕ݁ܡܱܚܒ݂ܻܝܢ ܠܱܐܠܗܐ ܒ݁ܟ݂ܠ ܡܕ݁ܡ ܡܥܱܕܱ݁ܪ ܠܗܘܢ ܠܛܒ݂ܬ݂ܐ ܠܱܐܝܠܝܢ ܕ݁ܩܱܕ݁ܡ ܣܡ ܕ݁ܢܗܘܘܢ ܩܪܱܝܐ
Romans 8:29 ܘܡܢ ܠܘܩܕ݂ܱܡ ܝܻܕ݂ܱܥ ܐܢܘܢ ܘܱܪܫܱܡ ܐܢܘܢ ܒܱ݁ܕ݂ܡܘܬ݂ܐ ܕ݁ܨܘܪܬ݁ܐ ܕܱ݁ܒ݂ܪܗ ܕ݁ܗܘ ܢܗܘܐ ܒ݁ܘܟ݂ܪܐ ܕܱ݁ܐܚܐ ܣܱܓܻ݁ܝܐܐ
Romans 8:30 ܠܱܐܝܠܝܢ ܕ݁ܝܢ ܕ݁ܩܱܕ݁ܡ ܪܫܱܡ ܠܗܘܢ ܩܪܐ ܘܠܱܐܝܠܝܢ ܕܱ݁ܩܪܐ ܠܗܘܢ ܙܱܕ݁ܩ ܘܠܱܐܝܠܝܢ ܕ݁ܙܱܕ݁ܩ ܠܗܘܢ ܫܱܒܱ݁ܚ
Romans 8:31 ܡܢܐ ܗܟ݂ܻܝܠ ܢܻܐܡܱܪ ܥܱܠ ܗܠܝܢ ܐܢ ܐܱܠܗܐ ܚܠܦ݂ܱܝܢ ܡܱܢܘ ܕܱ݁ܠܩܘܒ݂ܠܱܢ
Romans 8:32 ܘܐܢ ܥܱܠ ܒ݁ܪܗ ܠܐ ܚܣ ܐܠܐ ܚܠܦ݂ ܟ݁ܠܱܢ ܐܱܫܠܡܗ ܐܱܝܟܱ݁ܢܐ ܠܐ ܟ݁ܠ ܡܕ݁ܡ ܥܱܡܗ ܢܬ݁ܠ ܠܱܢ
Romans 8:33 ܡܱܢܘ ܢܩܒ݁ܘܠ ܥܱܠ ܓ݁ܒ݂ܱܝܐ ܕܱ݁ܐܠܗܐ ܐܱܠܗܐ ܡܙܱܕ݁ܩ
Romans 8:34 ܡܱܢܘ ܡܚܱܝܒ݂ ܡܫܻܝܚܐ ܡܻܝܬ݂ ܘܩܡ ܘܻܐܝܬ݂ܱܘܗ_ܝ ܥܱܠ ܝܱܡܻܝܢܐ ܕܱ݁ܐܠܗܐ ܘܒ݂ܥܐ ܚܠܦ݂ܱܝܢ
Romans 8:35 ܡܱܢܘ ܢܦ݂ܪܫܱܢܝ ܡܢ ܚܘܒ݁ܗ ܕܱ݁ܡܫܻܝܚܐ ܐܘܠܨܢܐ ܐܱܘ ܚܒ݂ܘܫܝܐ ܐܱܘ ܪܕ݂ܘܦ݂ܝܐ ܐܱܘ ܟܱ݁ܦ݂ܢܐ ܐܱܘ ܥܱܪܛܠܝܘܬ݂ܐ ܐܱܘ ܩܻܢܕ݂ܻܝܢܘܣ ܐܱܘ ܣܱܝܦ݂ܐ
Romans 8:36 ܐܱܝܟ݂ ܕܱ݁ܟ݂ܬ݂ܻܝܒ݂ ܕ݁ܡܛܠܬ݂ܟ݂ ܟ݁ܠܝܘܡ ܡܝܬܻ݁ܝܢܱܢ ܘܐܬ݂ܚܫܒ݂ܢ ܐܱܝܟ݂ ܐܡܪܐ ܠܢܟ݂ܣܬ݂ܐ
Romans 8:37 ܐܠܐ ܒ݁ܗܠܝܢ ܟ݁ܠܗܝܢ ܙܱܟ݁ܝܻܝܢܱܢ ܒ݁ܝܱܕ݂ ܡܱܢ ܕܱ݁ܐܚܒ݂ܱܢ
Romans 8:38 ܡܦ݁ܣ ܐ_ܢܐ ܓ݁ܝܪ ܕ݁ܠܐ ܡܱܘܬ݁ܐ ܘܠܐ ܚܱܝܐ ܘܠܐ ܡܱܠܱܐܟ݂ܐ ܘܠܐ ܫܘܠܛܢܐ ܘܠܐ ܚܱܝܠܐ ܘܠܐ ܕ݁ܩܝܡܢ ܘܠܐ ܕܱ݁ܥܬ݂ܻܝܕ݂ܢ
Romans 8:39 ܘܠܐ ܪܱܘܡܐ ܘܠܐ ܥܘܡܩܐ ܐܦ݂ܠܐ ܒ݁ܪܻܝܬ݂ܐ ܐ_ܚܪܻܬ݂ܐ ܬ݁ܫܟܱ݁ܚ ܬ݁ܦ݂ܪܫܱܢܝ ܡܢ ܚܘܒ݁ܗ ܕܱ݁ܐܠܗܐ ܕܱ݁ܒ݂ܡܪܱܢ ܝܫܘܥ ܡܫܻܝܚܐ
Romans 9:1 ܩܘܫܬ݁ܐ ܐܡܱܪ ܐ_ܢܐ ܒܱ݁ܡܫܻܝܚܐ ܘܠܐ ܡܕ݂ܱܓ݁ܠ ܐ_ܢܐ ܘܪܥܝܢܝ ܡܱܣܗܕ݂ ܥܠܱܝ ܒ݁ܪܘܚܐ ܕ݁ܩܘܕ݂ܫܐ
Romans 9:2 ܕ݁ܟ݂ܱܪܝܘܬ݂ܐ ܗ_ܝ ܠܻܝ ܪܱܒ݁ܬ݂ܐ ܘܟ݂ܻܐܒ݂ܐ ܕ݁ܡܢ ܠܒ݁ܝ ܠܐ ܫܠܐ
Romans 9:3 ܡܨܱܠܐ ܗ_ܘܻܝܬ݂ ܓ݁ܝܪ ܕ݁ܐܢܐ ܩܢܘܡܝ ܚܪܡܐ ܐܗܘܐ ܡܢ ܡܫܻܝܚܐ ܚܠܦ݂ ܐܱܚܱܝ ܘܱܐ_ܚܝܢܱܝ ܕ݁ܒ݂ܱܒ݂ܣܱܪ
Romans 9:4 ܕܻ݁ܐܝܬ݂ܱܝܗܘܢ ܒ݁ܢܱܝ ܐܻܝܣܪܝܠ ܕ݁ܕ݂ܻܝܠܗܘܢ ܗܘܬ݂ ܣܻܝܡܱܬ݂ ܒ݁ܢܱܝܐ ܘܬ݂ܫܒ݁ܘܚܬ݁ܐ ܘܱܩܝܡܐ ܘܢܡܘܣܐ ܘܬ݂ܫܡܫܬ݁ܐ ܕ݁ܒ݂ܗ ܘܡܘܠܟ݁ܢܐ
Romans 9:5 ܘܱܐܒ݂ܗܬ݂ܐ ܘܡܢܗܘܢ ܐܬ݂ܚܙܻܝ ܡܫܻܝܚܐ ܒܱ݁ܒ݂ܣܱܪ ܕܻ݁ܐܝܬ݂ܱܘܗ_ܝ ܐܱܠܗܐ ܕ݁ܥܱܠ ܟ݁ܠ ܕ݁ܠܗ ܬ݁ܫܒ݁ܚܢ ܘܒ݂ܘܪܟ݁ܢ ܠܥܠܱܡ ܥܠܡܻܝܢ ܐܱܡܻܝܢ
Romans 9:6 ܠܐ ܗ_ܘܐ ܕ݁ܝܢ ܡܦܱ݁ܠ ܢܦ݂ܠܱܬ݂ ܡܠܬ݂ܗ ܕܱ݁ܐܠܗܐ ܠܐ ܗ_ܘܐ ܓ݁ܝܪ ܟ݁ܠܗܘܢ ܕ݁ܡܢ ܐܻܝܣܪܝܠ ܐܻܝܬ݂ܱܝܗܘܢ ܐܻܝܣܪܝܠ
Romans 9:7 ܐܦ݂ܠܐ ܡܛܠ ܕ݁ܡܢ ܙܱܪܥܗ ܐܢܘܢ ܕܱ݁ܐܒ݂ܪܗܡ ܟ݁ܠܗܘܢ ܒ݁ܢܱܝܐ ܡܛܠ ܕ݁ܐܬ݂ܐܡܱܪ ܕ݁ܒ݂ܻܐܝܣܚܩ ܢܬ݂ܩܪܐ ܠܟ݂ ܙܱܪܥܐ
Romans 9:8 ܗܢܱܘ ܕ݁ܝܢ ܠܐ ܗ_ܘܐ ܒ݁ܢܱܝܐ ܕ݁ܒ݂ܣܪܐ ܐܻܝܬ݂ܱܝܗܘܢ ܒ݁ܢܱܝܐ ܕܱ݁ܐܠܗܐ ܐܠܐ ܒ݁ܢܱܝܐ ܕ݁ܡܘܠܟ݁ܢܐ ܡܬ݂ܚܱܫܒܻ݁ܝܢ ܠܙܱܪܥܐ
Romans 9:9 ܕ݁ܡܘܠܟ݁ܢܐ ܓ݁ܝܪ ܐܻܝܬ݂ܝܗ ܡܠܬ݂ܐ ܗܕ݂ܐ ܕܱ݁ܒ݂ܙܱܒ݂ܢܐ ܗܢܐ ܐܻܬ݂ܐ ܘܢܗܘܐ ܒ݁ܪܐ ܠܣܱܪܐ
Romans 9:10 ܘܠܱܘ ܗܕ݂ܐ ܒܱ݁ܠܚܘܕ݂ ܐܠܐ ܐܦ݂ ܪܱܦ݂ܩܐ ܟܱ݁ܕ݂ ܥܱܡ ܚܱܕ݂ ܐܱܒ݂ܘܢ ܐܻܝܣܚܩ ܐܻܝܬ݂ ܗ_ܘܐ ܠܗ ܫܱܘܬ݁ܦ݂ܘܬ݂ܐ
Romans 9:11 ܥܱܕ݂ܠܐ ܢܬ݂ܝܱܠܕ݁ܘܢ ܒ݁ܢܝܗ ܘܠܐ ܢܣܥܪܘܢ ܛܒ݂ܬ݂ܐ ܐܱܘ ܒܻ݁ܝܫܬ݁ܐ ܩܱܕ݁ܡܱܬ݂ ܐܬ݂ܝܱܕ݂ܥܱܬ݂ ܓܱ݁ܒ݂ܝܘܬ݂ܗ ܕܱ݁ܐܠܗܐ ܕ݁ܗܻܝ ܬ݁ܩܱܘܐ ܠܐ ܒܱ݁ܥܒ݂ܕ݂ܐ ܐܠܐ ܒ݁ܝܱܕ݂ ܡܱܢ ܕܱ݁ܩܪܐ
Romans 9:12 ܐܬ݂ܐܡܱܪ ܓ݁ܝܪ ܕ݁ܩܱܫܻܝܫܐ ܢܗܘܐ ܥܱܒ݂ܕ݁ܐ ܠܱܙܥܘܪܐ
Romans 9:13 ܐܱܝܟ݂ ܕܱ݁ܟ݂ܬ݂ܻܝܒ݂ ܕܱ݁ܠܝܱܥܩܘܒ݂ ܪܚܡܬ݂ ܘܱܠܥܻܣܘ ܣܢܻܝܬ݂
Romans 9:14 ܡܢܐ ܗܟ݂ܻܝܠ ܢܻܐܡܱܪ ܕܱ݁ܠܡܐ ܥܱܘܠܐ ܐܻܝܬ݂ ܠܘܬ݂ ܐܱܠܗܐ ܚܣ
Romans 9:15 ܗܐ ܐܦ݂ ܠܡܘܫܐ ܐܡܱܪ ܐܪܱܚܡ ܥܱܠ ܐܱܝܢܐ ܕܱ݁ܡܪܱܚܡ ܐ_ܢܐ ܘܐܚܘܢ ܠܱܐܝܢܐ ܕ݁ܚܐܢ ܐ_ܢܐ
Romans 9:16 ܠܐ ܗܟ݂ܻܝܠ ܒܻ݁ܐܝܕ݂ܱܝ ܡܱܢ ܕ݁ܨܒ݂ܐ ܘܠܐ ܒܻ݁ܐܝܕ݂ܱܝ ܡܱܢ ܕ݁ܪܗܛ ܐܠܐ ܒܻ݁ܐܝܕ݂ܱܝ ܐܱܠܗܐ ܡܪܱܚܡܢܐ
Romans 9:17 ܐܡܱܪ ܓ݁ܝܪ ܒܱ݁ܟ݂ܬ݂ܒ݂ܐ ܠܦ݂ܪܥܘܢ ܕ݁ܠܗ ܠܗܕ݂ܐ ܐܱܩܻܝܡܬ݁ܟ݂ ܕ݁ܐܚܱܘܐ ܒ݁ܟ݂ ܚܱܝܠܝ ܘܱܕ݂ܢܬ݂ܟ݁ܪܙ ܫܡܝ ܒܱ݁ܐܪܥܐ ܟ݁ܠܗ
Romans 9:18 ܡܕ݂ܝܢ ܥܱܠ ܡܱܢ ܕ݁ܨܒ݂ܐ ܗ_ܘ ܡܪܱܚܡ ܘܥܱܠ ܡܱܢ ܕ݁ܨܒ݂ܐ ܡܩܱܫܐ
Romans 9:19 ܘܱܟ݂ܒ݂ܱܪ ܬܻ݁ܐܡܱܪ ܕܱ݁ܠܡܢܐ ܪܫܐ ܡܱܢܘ ܓ݁ܝܪ ܕܱ݁ܢܩܘܡ ܠܘܩܒ݂ܱܠ ܨܒ݂ܝܢܗ
Romans 9:20 ܐܱܢ_ܬ݁ ܗܟ݂ܻܝܠ ܡܱܢ ܐܱܢ_ܬ݁ ܐܘ ܒܱ݁ܪܢܫܐ ܕ݁ܦ݂ܬ݂ܓ݂ܡܐ ܠܱܐܠܗܐ ܝܗܒ݂ ܐܱܢ_ܬ݁ ܕܱ݁ܠܡܐ ܐܡܪܐ ܓ݁ܒ݂ܻܝܠܬ݁ܐ ܠܡܱܢ ܕ݁ܓ݂ܱܒ݂ܠܗ ܕܱ݁ܠܡܢܐ ܗܟ݂ܱܢܐ ܓ݁ܒ݂ܱܠܬ݁ܢܝ
Romans 9:21 ܐܱܘ ܠܐ ܫܱܠܻܝܛ ܦܱ݁ܚܪܐ ܥܱܠ ܛܻܝܢܗ ܕ݁ܡܢܗ ܡܢ ܓ݁ܒ݂ܻܝܠܬ݁ܐ ܢܥܒ݁ܕ݂ ܡܐܢܐ ܚܱܕ݂ ܠܻܐܝܩܪܐ ܘܚܱܕ݂ ܠܨܱܥܪܐ
Romans 9:22 ܐܢ ܕ݁ܝܢ ܨܒ݂ܐ ܐܱܠܗܐ ܕܱ݁ܢܚܱܘܐ ܪܘܓ݂ܙܗ ܘܢܱܘܕܱ݁ܥ ܚܱܝܠܗ ܐܱܝܬܻ݁ܝ ܒ݁ܣܘܓ݂ܐܐ ܕ݁ܡܱܓ݁ܪܱܬ݂ ܪܘܚܗ ܪܘܓ݂ܙܐ ܥܱܠ ܡܐܢܐ ܕ݁ܪܘܓ݂ܙܐ ܕܱ݁ܓ݂ܡܻܝܪܻܝܢ ܠܱܐܒ݂ܕ݂ܢܐ
Romans 9:23 ܘܱܐܫܦܱ݁ܥ ܪܱܚܡܱܘܗ_ܝ ܥܱܠ ܡܐܢܐ ܕ݁ܪܱܚܡܐ ܕܱ݁ܡܛܱܝܒ݂ܻܝܢ ܗ_ܘܱܘ ܠܱܐܠܗܐ ܠܬ݂ܫܒ݁ܘܚܬ݁ܐ
Romans 9:24 ܕܻ݁ܐܝܬ݂ܱܝܢ ܚ_ܢܱܢ ܩܪܱܝܐ ܠܐ ܗ_ܘܐ ܒܱ݁ܠܚܘܕ݂ ܡܢ ܝܻܗܘܕ݂ܝܐ ܐܠܐ ܐܦ݂ ܡܢ ܥܱܡ_ܡܐ
Romans 9:25 ܐܱܝܟܱ݁ܢܐ ܕ݁ܐܦ݂ ܒ݁ܗܘܫܥ ܐܡܱܪ ܕ݁ܐܩܪܐ ܠܱܐܝܠܝܢ ܕ݁ܠܐ ܗ_ܘܱܘ ܥܱܡܝ ܥܱܡܐ ܕܻ݁ܝܠܝ ܘܱܠܠܐ ܐܬ݂ܪܱܚܡܱܬ݂ ܐܬ݂ܪܱܚܡܱܬ݂
Romans 9:26 ܢܗܘܐ ܓ݁ܝܪ ܒ݁ܕ݂ܘܟ݁ܬ݂ܐ ܟܱ݁ܪ ܕ݁ܡܬ݂ܩܪܝܢ ܗ_ܘܱܘ ܠܐ ܥܱܡܝ ܬܱ݁ܡܢ ܢܬ݂ܩܪܘܢ ܒ݁ܢܱܝܐ ܠܱܐܠܗܐ ܚܱܝܐ
Romans 9:27 ܐܫܱܥܝܐ ܕ݁ܝܢ ܐܱܟ݂ܪܙ ܥܱܠ ܒ݁ܢܱܝ ܐܻܝܣܪܝܠ ܕ݁ܐܢ ܢܗܘܐ ܡܢܝܢܐ ܕܱ݁ܒ݂ܢܱܝ ܐܻܝܣܪܝܠ ܐܱܝܟ݂ ܚܠܐ ܕܱ݁ܒ݂ܝܱܡܐ ܫܱܪܟ݁ܢܐ ܕ݁ܡܢܗܘܢ ܢܻܚܐ
Romans 9:28 ܡܠܬ݂ܐ ܓ݁ܪܱܡ ܘܱܦ݂ܣܱܩ ܘܢܥܒ݁ܕ݂ܻܝܗ ܡܪܝܐ ܥܱܠ ܐܱܪܥܐ
Romans 9:29 ܘܱܐܝܟ݂ ܡܕ݁ܡ ܕ݁ܩܱܕ݁ܡ ܐܡܱܪ ܗܘ ܐܫܱܥܝܐ ܕ݁ܐܠܘ ܠܐ ܡܪܝܐ ܨܒ݂ܱܐܘܬ݂ ܐܱܘܬܱ݁ܪ ܠܱܢ ܣܪܻܝܕ݂ܐ ܐܱܝܟ݂ ܣܕ݂ܘܡ ܗܘܝܢ ܗ_ܘܱܝܢ ܘܱܠܥܡܘܪܐ ܡܬ݁ܕܱ݁ܡܝܢ ܗ_ܘܱܝܢ
Romans 9:30 ܡܢܐ ܗܟ݂ܻܝܠ ܢܻܐܡܱܪ ܕ݁ܥܱܡ_ܡܐ ܕ݁ܠܐ ܪܗܛܻܝܢ ܗ_ܘܱܘ ܒ݁ܬ݂ܱܪ ܟܻ݁ܐܢܘܬ݂ܐ ܐܱܕ݂ܪܟ݂ܘ ܟܻ݁ܐܢܘܬ݂ܐ ܟܻ݁ܐܢܘܬ݂ܐ ܕ݁ܝܢ ܐܱܝܕ݂ܐ ܕ݁ܡܢ ܗܱܝܡܢܘܬ݂ܐ ܗ_ܝ
Romans 9:31 ܐܻܝܣܪܝܠ ܕ݁ܝܢ ܕ݁ܪܗܛ ܗ_ܘܐ ܒ݁ܬ݂ܱܪ ܢܡܘܣܐ ܕ݁ܟ݂ܻܐܢܘܬ݂ܐ ܠܢܡܘܣܐ ܕ݁ܟ݂ܻܐܢܘܬ݂ܐ ܠܐ ܐܱܕ݂ܪܟ݂
Romans 9:32 ܡܛܠ ܡܢܐ ܡܛܠ ܕ݁ܠܐ ܗ_ܘܐ ܡܢ ܗܱܝܡܢܘܬ݂ܐ ܐܠܐ ܡܢ ܥܒ݂ܕ݂ܱܘܗ_ܝ ܕ݁ܢܡܘܣܐ ܐܬ݁ܬ݁ܩܠܘ ܓ݁ܝܪ ܒ݁ܟ݂ܻܐܦ݂ܐ ܕ݁ܬ݂ܘܩܱܠܬ݂ܐ
Romans 9:33 ܐܱܝܟ݂ ܕܱ݁ܟ݂ܬ݂ܻܝܒ݂ ܕ݁ܗܐ ܣܐܡ ܐ_ܢܐ ܒ݁ܨܗܝܘܢ ܟܻ݁ܐܦ݂ܐ ܕ݁ܬ݂ܘܩܱܠܬ݂ܐ ܘܟ݂ܻܐܦ݂ܐ ܕ݁ܡܱܟ݂ܫܘܠܐ ܘܡܱܢ ܕ݁ܒ݂ܗ ܢܗܱܝܡܢ ܠܐ ܢܒ݂ܗܱܬ݂
Romans 10:1 ܐܱܚܱܝ ܨܒ݂ܝܢܐ ܕ݁ܠܒ݁ܝ ܘܒ݂ܥܘܬ݂ܝ ܕܱ݁ܠܘܬ݂ ܐܱܠܗܐ ܚܠܦ݂ܱܝܗܘܢ ܕ݁ܢܻܚܘܢ
Romans 10:2 ܡܱܣܗܕ݂ ܐ_ܢܐ ܓ݁ܝܪ ܥܠܱܝܗܘܢ ܕܱ݁ܛܢܢܐ ܕܱ݁ܐܠܗܐ ܐܻܝܬ݂ ܒ݁ܗܘܢ ܐܠܐ ܠܱܘ ܒܻ݁ܝܕ݂ܱܥܬ݂ܐ
Romans 10:3 ܟܻ݁ܐܢܘܬ݂ܗ ܓ݁ܝܪ ܕܱ݁ܐܠܗܐ ܠܐ ܝܻܕ݂ܱܥܘ ܐܠܐ ܒ݁ܥܱܘ ܕ݁ܟ݂ܻܐܢܘܬ݂ܐ ܕ݁ܢܱܦ݂ܫܗܘܢ ܢܩܻܝܡܘܢ ܘܡܛܠ ܗܢܐ ܠܟ݂ܻܐܢܘܬ݂ܗ ܕܱ݁ܐܠܗܐ ܠܐ ܐܫܬܱ݁ܥܒܱ݁ܕ݂ܘ
Romans 10:4 ܣܟ݂ܗ ܓ݁ܝܪ ܕ݁ܢܡܘܣܐ ܡܫܻܝܚܐ ܗܘ ܠܟ݂ܻܐܢܘܬ݂ܐ ܠܟ݂ܠ ܕܱ݁ܡܗܱܝܡܢ
Romans 10:5 ܡܘܫܐ ܓ݁ܝܪ ܗܟ݂ܱܢܐ ܟ݁ܬ݂ܱܒ݂ ܟܻ݁ܐܢܘܬ݂ܐ ܕܱ݁ܒ݂ܢܡܘܣܐ ܕ݁ܡܱܢ ܕ݁ܢܥܒ݁ܕ݂ ܗܠܝܢ ܢܻܚܐ ܒ݁ܗܝܢ
Romans 10:6 ܟܻ݁ܐܢܘܬ݂ܐ ܕ݁ܝܢ ܕܱ݁ܒ݂ܗܱܝܡܢܘܬ݂ܐ ܗܟ݂ܱܢܐ ܐܡܪܐ ܕ݁ܠܐ ܬܻ݁ܐܡܱܪ ܒ݁ܠܒ݁ܟ݂ ܕ݁ܡܱܢܘ ܣܠܩ ܠܱܫܡܱܝܐ ܘܱܐܚܬ݂ ܠܱܡܫܻܝܚܐ
Romans 10:7 ܘܡܱܢܘ ܢܚܬ݂ ܠܱܬ݂ܗܘܡܐ ܕܱ݁ܫܝܘܠ ܘܱܐܣܩ ܠܱܡܫܻܝܚܐ ܡܢ ܒ݁ܝܬ݂ ܡܻܝܬ݂ܐ
Romans 10:8 ܐܠܐ ܡܢܐ ܐܡܱܪ ܩܱܪܻܝܒ݂ ܗ_ܘ ܠܟ݂ ܦ݁ܬ݂ܓ݂ܡܐ ܠܦ݂ܘܡܟ݂ ܘܱܠܠܒ݁ܟ݂ ܗܕ݂ܐ ܗ_ܝ ܡܠܬ݂ܐ ܕ݁ܗܱܝܡܢܘܬ݂ܐ ܕ݁ܡܱܟ݂ܪܙܻܝܢܱܢ
Romans 10:9 ܘܐܢ ܬܱ݁ܘܕ݁ܐ ܒ݁ܦ݂ܘܡܟ݂ ܒ݁ܡܪܱܢ ܝܫܘܥ ܘܱܬ݂ܗܱܝܡܢ ܒ݁ܠܒ݁ܟ݂ ܕܱ݁ܐܠܗܐ ܐܱܩܻܝܡܗ ܡܢ ܒ݁ܝܬ݂ ܡܻܝܬ݂ܐ ܬܻ݁ܚܐ
Romans 10:10 ܠܒ݁ܐ ܓ݁ܝܪ ܕܱ݁ܡܗܱܝܡܢ ܒ݁ܗ ܡܙܕܱ݁ܕܱ݁ܩ ܘܦ݂ܘܡܐ ܕ݁ܡܱܘܕ݁ܐ ܒ݁ܗ ܚܝܐ
Romans 10:11 ܐܡܱܪ ܓ݁ܝܪ ܟ݁ܬ݂ܒ݂ܐ ܕ݁ܟ݂ܠ ܕܱ݁ܡܗܱܝܡܢ ܒ݁ܗ ܠܐ ܢܒ݂ܗܱܬ݂
Romans 10:12 ܘܱܒ݂ܗܕ݂ܐ ܠܐ ܦ݁ܪܱܫ ܠܐ ܠܻܝܗܘܕ݂ܝܐ ܘܠܐ ܠܱܐܪܡܝܐ ܚܱܕ݂ ܗ_ܘ ܓ݁ܝܪ ܡܪܝܐ ܕ݁ܟ݂ܠܗܘܢ ܕ݁ܥܱܬܻ݁ܝܪ ܒ݁ܟ݂ܠ ܕ݁ܩܪܐ ܠܗ
Romans 10:13 ܟ݁ܠ ܓ݁ܝܪ ܕ݁ܢܩܪܐ ܫܡܗ ܕ݁ܡܪܝܐ ܢܻܚܐ
Romans 10:14 ܐܱܝܟܱ݁ܢܐ ܗܟ݂ܻܝܠ ܢܩܪܘܢ ܠܱܐܝܢܐ ܕ݁ܠܐ ܗܱܝܡܢܘ ܒ݁ܗ ܐܱܘ ܐܱܝܟܱ݁ܢܐ ܢܗܱܝܡܢܘܢ ܠܗܱܘ ܕ݁ܠܐ ܫܱܡܥܘܗ_ܝ ܐܱܘ ܐܱܝܟܱ݁ܢܐ ܢܫܡܥܘܢ ܕ݁ܠܐ ܡܱܟ݂ܪܙܢܐ
Romans 10:15 ܐܱܘ ܐܱܝܟܱ݁ܢܐ ܢܱܟ݂ܪܙܘܢ ܐܢ ܠܐ ܢܫܬܱ݁ܠܚܘܢ ܐܱܝܟ݂ ܕܱ݁ܟ݂ܬ݂ܻܝܒ݂ ܕ݁ܡܐ ܝܐܝܢ ܪܓ݂ܠܱܝܗܘܢ ܕܱ݁ܡܣܱܒ݁ܪܱܝ ܫܠܡܐ ܘܕ݂ܱܡܣܱܒ݁ܪܱܝ ܛܒ݂ܬ݂ܐ
Romans 10:16 ܐܠܐ ܠܐ ܗ_ܘܐ ܟ݁ܠܗܘܢ ܐܫܬ݁ܡܱܥܘ ܠܱܣܒ݂ܱܪܬ݂ܐ ܕ݁ܐܘܱܢܓ݁ܠܻܝܘܢ ܐܫܱܥܝܐ ܓ݁ܝܪ ܐܡܱܪ ܡܪܝ ܡܱܢܘ ܗܱܝܡܢ ܠܒ݂ܱܪ_ܬ݂ ܩܠܱܢ
Romans 10:17 ܡܟܻ݁ܝܠ ܗܱܝܡܢܘܬ݂ܐ ܡܢ ܡܱܫܡܱܥ ܐܕ݂ܢܐ ܗ_ܝ ܘܡܱܫܡܱܥ ܐܕ݂ܢܐ ܡܢ ܡܠܬ݂ܐ ܕܱ݁ܐܠܗܐ
Romans 10:18 ܐܠܐ ܐܡܱܪ ܐ_ܢܐ ܕܱ݁ܠܡܐ ܠܐ ܫܡܱܥܘ ܘܗܐ ܒ݁ܟ݂ܠܗ ܐܱܪܥܐ ܢܦ݂ܩܱܬ݂ ܒܱ݁ܪ_ܬ݂ ܩܠܗܘܢ ܘܱܒ݂ܣܱܘܦ݁ܝܗ ܕ݁ܬ݂ܻܒ݂ܝܠ ܡܠܱܝܗܘܢ
Romans 10:19 ܐܠܐ ܐܡܱܪ ܐ_ܢܐ ܕܱ݁ܠܡܐ ܠܐ ܝܻܕ݂ܱܥ ܐܻܝܣܪܝܠ ܩܱܕ݂ܡܝܐ ܡܘܫܐ ܗܟ݂ܱܢܐ ܐܡܱܪ ܐܱܛܢܟ݂ܘܢ ܒ݁ܥܱܡ ܕ݁ܠܐ ܥܱܡ ܘܱܒ݂ܥܱܡܐ ܕ݁ܠܐ ܡܬ݁ܛܦܻ݁ܝܣ ܐܱܪܓ݁ܙܟ݂ܘܢ
Romans 10:20 ܐܫܱܥܝܐ ܕ݁ܝܢ ܐܱܡܪܱܚ ܘܐܡܱܪ ܕ݁ܐܬ݂ܚܙܻܝܬ݂ ܠܱܐܝܠܝܢ ܕ݁ܠܐ ܒ݁ܥܱܐܘܢܝ ܘܐܫܬܱ݁ܟ݂ܚܬ݂ ܠܱܐܝܠܝܢ ܕܱ݁ܥܠܱܝ ܠܐ ܫܱܐܠܘ
Romans 10:21 ܠܻܐܝܣܪܝܠ ܕ݁ܝܢ ܐܡܱܪ ܕ݁ܦ݂ܫܛܬ݂ ܐܻܝܕ݂ܱܝ ܝܱܘܡܐ ܟ݁ܠܗ ܠܘܬ݂ ܥܱܡܐ ܕ݁ܡܬ݂ܚܪܐ ܘܠܐ ܡܬ݁ܛܦܻ݁ܝܣ
Romans 11:1 ܐܠܐ ܐܡܱܪ ܐ_ܢܐ ܕܱ݁ܠܡܐ ܕܱ݁ܚܩܗ ܐܱܠܗܐ ܠܥܱܡܗ ܚܣ ܐܦ݂ ܐܢܐ ܓ݁ܝܪ ܡܢ ܐܻܝܣܪܝܠ ܐ_ܢܐ ܡܢ ܙܱܪܥܗ ܕܱ݁ܐܒ݂ܪܗܡ ܡܢ ܫܱܪܒ݁ܬ݂ܐ ܕ݁ܒ݂ܢܝܡܻܝܢ
Romans 11:2 ܠܐ ܕ݁ܚܱܩ ܐܱܠܗܐ ܠܥܱܡܗ ܐܱܝܢܐ ܕ݁ܡܢ ܩܕ݂ܻܝܡ ܝܻܕ݂ܻܝܥ ܗ_ܘܐ ܠܗ ܐܱܘ ܠܐ ܝܕ݂ܥܻܝܢ ܐܢ_ܬ݁ܘܢ ܒܱ݁ܟ݂ܬ݂ܒ݂ܐ ܕ݁ܐܠܻܝܐ ܡܢܐ ܐܡܱܪ ܟܱ݁ܕ݂ ܩܒ݂ܠ ܗ_ܘܐ ܠܱܐܠܗܐ ܥܱܠ ܐܻܝܣܪܝܠ ܘܐܡܱܪ
Romans 11:3 ܡܪܝ ܠܱܢܒ݂ܻܝܱܝܟ݁ ܩܱܛܠܘ ܘܱܠܡܱܕ݂ܒ݁ܚܱܝܟ݁ ܣܱܚܦ݂ܘ ܘܐܢܐ ܗܘ ܒܱ݁ܠܚܘܕ݂ܱܝ ܐܫܬܱ݁ܚܪܬ݂ ܘܒ݂ܥܝܢ ܠܢܱܦ݂ܫܝ
Romans 11:4 ܘܐܬ݂ܐܡܱܪ ܠܗ ܒ݁ܓ݂ܠܝܢܐ ܕ݁ܗܐ ܫܒ݂ܩܬ݂ ܠܢܱܦ݂ܫܝ ܫܱܒ݂ܥܐ ܐܱܠܦ݂ܻܝܢ ܓܱ݁ܒ݂ܪܻܝܢ ܐܱܝܠܝܢ ܕ݁ܥܱܠ ܒ݁ܘܪܟܱ݁ܝܗܘܢ ܠܐ ܒ݁ܪܟ݂ܘ ܘܠܐ ܣܓ݂ܕ݂ܘ ܠܒ݂ܱܥܠܐ
Romans 11:5 ܗܟ݂ܱܢܐ ܐܦ݂ ܒ݁ܗܢܐ ܙܱܒ݂ܢܐ ܫܱܪܟ݁ܢܐ ܗܘ ܐܫܬ݁ܚܱܪ ܒܱ݁ܓ݂ܒ݂ܻܝܬ݂ܐ ܕ݁ܛܱܝܒ݁ܘܬ݂ܐ
Romans 11:6 ܐܢ ܕ݁ܝܢ ܒ݁ܛܱܝܒ݁ܘܬ݂ܐ ܠܐ ܗ_ܘܐ ܡܢ ܥܒ݂ܕ݂ܐ ܘܐܢ ܠܐ ܛܱܝܒ݁ܘܬ݂ܐ ܠܐ ܐܻܝܬ݂ܝܗ ܛܱܝܒ݁ܘܬ݂ܐ ܐܢ ܕ݁ܝܢ ܒܱ݁ܥܒ݂ܕ݂ܐ ܠܐ ܗ_ܘܐ ܡܢ ܛܱܝܒ݁ܘܬ݂ܐ ܘܐܢ ܠܐ ܥܒ݂ܕ݂ܐ ܠܐ ܐܻܝܬ݂ܱܘܗ_ܝ ܥܒ݂ܕ݂ܐ
Romans 11:7 ܡܢܐ ܗܟ݂ܻܝܠ ܗܝ ܕ݁ܒ݂ܥܐ ܗ_ܘܐ ܐܻܝܣܪܝܠ ܠܐ ܐܫܟܱ݁ܚ ܓ݁ܒ݂ܻܝܬ݂ܐ ܕ݁ܝܢ ܐܫܟ݁ܚܱܬ݂ ܫܱܪܟ݁ܗܘܢ ܕ݁ܝܢ ܐܬ݂ܥܱܘܱܪܘ ܒ݁ܠܒ݁ܗܘܢ
Romans 11:8 ܐܱܝܟܱ݁ܢܐ ܕܱ݁ܟ݂ܬ݂ܻܝܒ݂ ܕ݁ܝܱܗ_ܒ݂ ܠܗܘܢ ܐܱܠܗܐ ܪܘܚܐ ܡܕ݂ܱܥܪܢܻܝܬ݂ܐ ܘܥܱܝܢܐ ܕ݁ܠܐ ܢܒ݂ܚܪܘܢ ܒ݁ܗܝܢ ܘܐܕ݂ܢܐ ܕ݁ܠܐ ܢܫܡܥܘܢ ܥܕ݂ܱܡܐ ܠܝܱܘܡܐ ܕ݁ܝܱܘܡܢܐ
Romans 11:9 ܘܕ݂ܱܘܻܝܕ݂ ܬ݁ܘܒ݂ ܐܡܱܪ ܢܗܘܐ ܦ݁ܬ݂ܘܪܗܘܢ ܩܕ݂ܡܱܝܗܘܢ ܠܦ݂ܱܚܐ ܘܦ݂ܘܪܥܢܗܘܢ ܠܬ݂ܘܩܱܠܬ݂ܐ
Romans 11:10 ܢܚܫܟ݂ܢ ܥܱܝܢܱܝܗܘܢ ܕ݁ܠܐ ܢܚܙܘܢ ܘܚܱܨܗܘܢ ܒ݁ܟ݂ܠܙܒ݂ܱܢ ܢܗܘܐ ܟ݁ܦ݂ܻܝܦ݂
Romans 11:11 ܐܡܱܪ ܐ_ܢܐ ܕ݁ܝܢ ܕܱ݁ܠܡܐ ܐܬ݁ܬ݁ܩܠܘ ܐܱܝܟ݂ ܕ݁ܢܦ݁ܠܘܢ ܚܣ ܐܠܐ ܒ݁ܬ݂ܘܩܠܱܬ݂ܗܘܢ ܕܻ݁ܝܠܗܘܢ ܗܘܱܘ ܚܱܝܐ ܠܥܱܡ_ܡܐ ܠܱܛܢܢܗܘܢ
Romans 11:12 ܘܐܢ ܬ݁ܘܩܠܱܬ݂ܗܘܢ ܗܘܬ݂ ܥܘܬ݂ܪܐ ܠܥܠܡܐ ܘܚܱܝܒ݂ܘܬ݂ܗܘܢ ܥܘܬ݂ܪܐ ܠܥܱܡ_ܡܐ ܟ݁ܡܐ ܗܟ݂ܻܝܠ ܫܘܡܠܝܗܘܢ
Romans 11:13 ܠܟ݂ܘܢ ܕ݁ܝܢ ܐܡܱܪ ܐ_ܢܐ ܠܥܱܡ_ܡܐ ܐܢܐ ܕܻ݁ܐܝܬ݂ܱܝ ܫܠܻܝܚܐ ܕ݁ܥܱܡ_ܡܐ ܠܬ݂ܫܡܫܬ݁ܝ ܡܫܱܒܱ݁ܚ ܐ_ܢܐ
Romans 11:14 ܕܱ݁ܠܡܐ ܐܱܛܢ ܠܱܒ݂ܢܱܝ ܒ݁ܣܪܝ ܘܱܐܚܐ ܐ_ܢܫܻܝܢ ܡܢܗܘܢ
Romans 11:15 ܐܢ ܓ݁ܝܪ ܡܣܬܱ݁ܠܝܢܘܬ݂ܗܘܢ ܬܱ݁ܪܥܘܬ݂ܐ ܠܥܠܡܐ ܗܘܬ݂ ܟ݁ܡܐ ܗܟ݂ܻܝܠ ܦ݁ܘܢܝܗܘܢ ܐܠܐ ܚܱܝܐ ܕ݁ܡܢ ܒ݁ܝܬ݂ ܡܻܝܬ݂ܐ
Romans 11:16 ܘܐܢ ܕ݁ܝܢ ܪܻܫܻܝܬ݂ܐ ܩܱܕܻ݁ܝܫܐ ܐܦ݂ ܓ݁ܒ݂ܻܝܠܬ݁ܐ ܘܐܢ ܥܩܪܐ ܩܱܕܻ݁ܝܫ ܗ_ܘ ܐܦ݂ ܣܱܘܟ݁ܐ
Romans 11:17 ܘܐܢ ܡܢ ܣܱܘܟ݁ܐ ܐܬ݂ܦ݁ܫܱܚ ܘܱܐܢ_ܬ݁ ܕ݁ܙܱܝܬ݁ܐ ܐܱܢ_ܬ݁ ܕ݁ܒ݂ܱܪܐ ܐܬ݁ܛܥܡܬ݁ ܒ݁ܕ݂ܘܟ݁ܝܬ݂ܗܝܢ ܘܱܗܘܱܝܬ݁ ܫܱܘܬ݁ܦ݂ܐ ܠܥܩܪܗ ܘܱܠܫܘܡܢܗ ܕ݁ܙܱܝܬ݁ܐ
Romans 11:18 ܠܐ ܬ݁ܫܬܱ݁ܒ݂ܗܱܪ ܥܱܠ ܣܱܘܟ݁ܐ ܐܢ ܕ݁ܝܢ ܡܫܬܱ݁ܒ݂ܗܱܪ ܐܱܢ_ܬ݁ ܠܐ ܗ_ܘܐ ܐܱܢ_ܬ݁ ܫܩܻܝܠ ܠܗ ܠܥܩܪܐ ܐܠܐ ܗܘ ܥܩܪܐ ܫܩܻܝܠ ܠܟ݂
Romans 11:19 ܘܱܟ݂ܒ݂ܱܪ ܬܻ݁ܐܡܱܪ ܕ݁ܣܱܘܟ݁ܐ ܕ݁ܐܬ݂ܦ݁ܫܱܚ ܕ݁ܐܢܐ ܒ݁ܕ݂ܘܟ݁ܝܬ݂ܗܝܢ ܐܬ݁ܛܥܡ
Romans 11:20 ܫܱܦܻ݁ܝܪ ܗܠܝܢ ܡܛܠ ܕ݁ܠܐ ܗܱܝܡܢ ܐܬ݂ܦ݁ܫܱܚ ܐܱܢ_ܬ݁ ܕ݁ܝܢ ܒ݁ܗܱܝܡܢܘܬ݂ܐ ܩܡܬ݁ ܠܐ ܬ݁ܬ݁ܪܻܝܡ ܒ݁ܪܥܝܢܟ݂ ܐܠܐ ܕ݁ܚܱܠ
Romans 11:21 ܐܢ ܐܱܠܗܐ ܓ݁ܝܪ ܥܱܠ ܣܱܘܟ݁ܐ ܕ݁ܡܢ ܟ݁ܝܢܗܝܢ ܠܐ ܚܣ ܕܱ݁ܠܡܐ ܐܦ݂ܠܐ ܥܠܱܝܟ݁ ܢܚܘܣ
Romans 11:22 ܚܙܻܝ ܗܟ݂ܻܝܠ ܒܱ݁ܣܻܝܡܘܬ݂ܗ ܘܩܱܫܝܘܬ݂ܗ ܕܱ݁ܐܠܗܐ ܥܱܠ ܐܱܝܠܝܢ ܕܱ݁ܢܦ݂ܱܠܘ ܩܱܫܝܘܬ݂ܐ ܥܠܱܝܟ݁ ܕ݁ܝܢ ܒܱ݁ܣܻܝܡܘܬ݂ܐ ܐܢ ܬ݁ܩܱܘܐ ܒ݁ܗ ܒ݁ܒ݂ܱܣܻܝܡܘܬ݂ܐ ܘܐܢ ܠܐ ܐܦ݂ ܐܱܢ_ܬ݁ ܬ݁ܬ݂ܦ݁ܫܱܚ
Romans 11:23 ܘܗܢܘܢ ܐܢ ܠܐ ܢܩܱܘܘܢ ܒ݁ܚܱܣܻܝܪܘܬ݂ ܗܱܝܡܢܘܬ݂ܗܘܢ ܐܦ݂ ܗܢܘܢ ܢܬ݁ܛܱܥܡܘܢ ܡܫܟܱ݁ܚ ܓ݁ܝܪ ܐܱܠܗܐ ܕ݁ܬ݂ܘܒ݂ ܢܱܛܥܡ ܐܢܘܢ
Romans 11:24 ܐܢ ܓ݁ܝܪ ܐܱܢ_ܬ݁ ܕ݁ܡܢ ܙܱܝܬ݁ܐ ܐܱܢ_ܬ݁ ܕ݁ܒ݂ܱܪܐ ܗܱܘ ܕ݁ܒ݂ܱܟ݂ܝܢܟ݂ ܐܬ݂ܦ݁ܫܱܚܬ݁ ܘܱܕ݂ܠܐ ܒܱ݁ܟ݂ܝܢܟ݂ ܐܬ݁ܛܥܡܬ݁ ܒ݁ܙܱܝܬ݁ܐ ܛܒ݂ܐ ܟ݁ܡܐ ܗܟ݂ܻܝܠ ܗܢܘܢ ܐܢ ܢܬ݁ܛܱܥܡܘܢ ܒ݁ܙܱܝܬ݁ܐ ܕܱ݁ܟ݂ܝܢܗܘܢ
Romans 11:25 ܨܒ݂ܐ ܐ_ܢܐ ܓ݁ܝܪ ܕ݁ܬ݂ܕ݁ܥܘܢ ܐܱܚܱܝ ܐ_ܪܙܐ ܗܢܐ ܕ݁ܠܐ ܬ݁ܗܘܘܢ ܚܱܟܻ݁ܝܡܻܝܢ ܒ݁ܪܥܝܢ ܢܱܦ݂ܫܟ݂ܘܢ ܕܱ݁ܥܘܻܝܪܘܬ݂ ܠܒ݁ܐ ܡܢ ܐܱܬ݂ܱܪ ܩܱܠܻܝܠ ܗܘܬ݂ ܠܻܐܝܣܪܝܠ ܥܕ݂ܱܡܐ ܕ݁ܢܥܘܠ ܡܘܠܝܐ ܕ݁ܥܱܡ_ܡܐ
Romans 11:26 ܘܗܝܕ݁ܝܢ ܟ݁ܠܗ ܐܻܝܣܪܝܠ ܢܻܚܐ ܐܱܝܟܱ݁ܢܐ ܕܱ݁ܟ݂ܬ݂ܻܝܒ݂ ܕ݁ܢܻܐܬ݂ܐ ܡܢ ܨܗܝܘܢ ܦ݁ܪܘܩܐ ܘܢܱܗܦ݁ܟ݂ ܥܱܘܠܐ ܡܢ ܝܱܥܩܘܒ݂
Romans 11:27 ܘܗܝܕ݁ܝܢ ܬ݁ܗܘܐ ܠܗܘܢ ܕܻ݁ܝܱܬ݂ܻܩܻܐ ܗܝ ܕ݁ܡܢ ܠܘܬ݂ܝ ܡܐ ܕ݁ܫܒ݂ܩܬ݂ ܠܗܘܢ ܚܛܗܱܝܗܘܢ
Romans 11:28 ܒ݁ܐܘܱܢܓ݁ܠܻܝܘܢ ܕ݁ܝܢ ܒ݁ܥܠܕ݁ܒ݂ܒ݂ܐ ܐܢܘܢ ܡܛܠܬ݂ܟ݂ܘܢ ܘܱܒ݂ܓ݂ܱܒ݂ܝܘܬ݂ܐ ܚܱܒܻ݁ܝܒ݂ܱܝܢ ܐܢܘܢ ܡܛܠ ܐܱܒ݂ܗܬ݂ܐ
Romans 11:29 ܠܐ ܓ݁ܝܪ ܗܦ݂ܟ݁ܐ ܐܱܠܗܐ ܒ݁ܡܱܘܗܱܒ݂ܬ݂ܗ ܘܱܒ݂ܩܪܝܢܗ
Romans 11:30 ܐܱܝܟܱ݁ܢܐ ܓ݁ܝܪ ܕ݁ܐܦ݂ ܐܱܢ_ܬ݁ܘܢ ܠܐ ܡܬ݁ܛܦܻ݁ܝܣܻܝܢ ܗ_ܘܱܝܬ݁ܘܢ ܠܱܐܠܗܐ ܡܢ ܩܕ݂ܻܝܡ ܘܗܫܐ ܐܬ݂ܚܢܢܬ݁ܘܢ ܡܛܠ ܠܐ ܡܬ݁ܛܦܻ݁ܝܣܢܘܬ݂ܗܘܢ ܕ݁ܗܢܘܢ
Romans 11:31 ܗܟ݂ܱܢܐ ܐܦ݂ ܗܠܝܢ ܠܐ ܐܬ݁ܛܦܻ݁ܝܣܘ ܗܫܐ ܠܪܱܚܡܐ ܕܱ݁ܥܠܱܝܟ݁ܘܢ ܕ݁ܐܦ݂ ܥܠܱܝܗܘܢ ܢܗܘܘܢ ܪܱܚܡܐ
Romans 11:32 ܚܒ݂ܱܫ ܓ݁ܝܪ ܐܱܠܗܐ ܠܟ݂ܠܢܫ ܒ݁ܠܐ ܡܬ݁ܛܦܻ݁ܝܣܢܘܬ݂ܐ ܕ݁ܥܱܠ ܟ݁ܠ ܐ_ܢܫ ܢܪܱܚܡ
Romans 11:33 ܐܘ ܥܘܡܩܐ ܕ݁ܥܘܬ݂ܪܐ ܘܚܟ݂ܡܬ݂ܐ ܘܡܱܕ݁ܥܐ ܕܱ݁ܐܠܗܐ ܕ݁ܐ_ܢܫ ܠܐ ܡܫ ܕܻ݁ܝܢܱܘܗ_ܝ ܘܐܘܪܚܬ݂ܗ ܠܐ ܡܬ݂ܥܱܩܒ݂ܢ
Romans 11:34 ܡܱܢܘ ܓ݁ܝܪ ܝܻܕ݂ܱܥ ܪܥܝܢܗ ܕ݁ܡܪܝܐ ܐܱܘ ܡܱܢܘ ܗܘܐ ܠܗ ܒ݁ܥܠ ܡܠܟ݁ܐ
Romans 11:35 ܘܡܱܢܘ ܩܱܕ݁ܡ ܝܱܗ_ܒ݂ ܠܗ ܘܟ݂ܢ ܢܣܱܒ݂ ܡܢܗ
Romans 11:36 ܡܛܠ ܕ݁ܟ݂ܠ ܡܢܗ ܘܟ݂ܠ ܒ݁ܗ ܘܟ݂ܠ ܒܻ݁ܐܝܕ݂ܗ ܕ݁ܠܗ ܬ݁ܫܒ݁ܚܢ ܘܒ݂ܘܪܟ݁ܢ ܠܥܠܱܡ ܥܠܡܻܝܢ ܐܱܡܻܝܢ
Romans 12:1 ܒ݁ܥܢܐ ܗܟ݂ܻܝܠ ܡܢܟ݂ܘܢ ܐܱܚܱܝ ܒ݁ܪܱܚܡܱܘܗ_ܝ ܕܱ݁ܐܠܗܐ ܕܱ݁ܬ݂ܩܻܝܡܘܢ ܦܱ݁ܓ݂ܪܱܝܟ݁ܘܢ ܕ݁ܒ݂ܚܬ݂ܐ ܚܱܝܬ݂ܐ ܘܩܱܕܻ݁ܝܫܬ݁ܐ ܘܱܡܩܱܒܱ݁ܠܬ݁ܐ ܠܱܐܠܗܐ ܒ݁ܬ݂ܫܡܫܬ݁ܐ ܡܠܻܝܠܬ݁ܐ
Romans 12:2 ܘܠܐ ܬ݁ܬ݁ܕܱ݁ܡܘܢ ܠܥܠܡܐ ܗܢܐ ܐܠܐ ܐܫܬܱ݁ܚܠܱܦ݂ܘ ܒ݁ܚܘܕ݁ܬ݂ܐ ܕ݁ܪܥܝܢܱܝܟ݁ܘܢ ܘܱܗܘܱܝܬ݁ܘܢ ܦ݁ܪܫܻܝܢ ܐܱܝܢܐ ܗܘ ܨܒ݂ܝܢܐ ܕܱ݁ܐܠܗܐ ܛܒ݂ܐ ܘܱܡܩܱܒ݁ܠܐ ܘܱܓ݂ܡܻܝܪܐ
Romans 12:3 ܐܡܱܪ ܐ_ܢܐ ܕ݁ܝܢ ܒ݁ܛܱܝܒ݁ܘܬ݂ܐ ܕ݁ܐܬ݂ܝܱܗܒܱ݁ܬ݂ ܠܻܝ ܠܟ݂ܠܟ݂ܘܢ ܕ݁ܠܐ ܬ݁ܗܘܘܢ ܡܬ݂ܪܱܥܝܢ ܠܒ݂ܱܪ ܡܢ ܡܐ ܕ݁ܘܠܐ ܕ݁ܬ݂ܬ݂ܪܱܥܘܢ ܐܠܐ ܬ݁ܗܘܘܢ ܡܬ݂ܪܱܥܝܢ ܒ݁ܢܱܟ݂ܦ݁ܘܬ݂ܐ ܟ݁ܠܢܫ ܐܱܝܟ݂ ܕܱ݁ܦ݂ܠܱܓ݂ ܠܗ ܐܱܠܗܐ ܗܱܝܡܢܘܬ݂ܐ ܒܱ݁ܡܫܘܚܬ݂ܐ
Romans 12:4 ܐܱܝܟܱ݁ܢܐ ܓ݁ܝܪ ܕܱ݁ܒ݂ܚܱܕ݂ ܦܱ݁ܓ݂ܪܐ ܗܱܕ݁ܡܐ ܣܱܓܻ݁ܝܐܐ ܐܻܝܬ݂ ܠܱܢ ܘܟ݂ܠܗܘܢ ܗܱܕ݁ܡܐ ܠܐ ܗ_ܘܐ ܚܱܕ݂ ܣܘܥܪܢܐ ܐܻܝܬ݂ ܠܗܘܢ
Romans 12:5 ܗܟ݂ܱܢܐ ܐܦ݂ ܚܢܱܢ ܕ݁ܣܱܓܻ݁ܝܐܐ ܚܢܱܢ ܚܱܕ݂ ܚܢܱܢ ܦ݁ܓ݂ܱܪ ܒܱ݁ܡܫܻܝܚܐ ܚܱܕ݂ ܚܱܕ݂ ܡܢܱܢ ܕ݁ܝܢ ܗܱܕ݁ܡܐ ܚܢܱܢ ܕܱ݁ܚܕ݂ܕ݂ܐ
Romans 12:6 ܐܠܐ ܐܻܝܬ݂ ܠܱܢ ܡܱܘܗܒ݂ܬ݂ܐ ܡܫܱܚܠܦ݂ܬ݂ܐ ܐܱܝܟ݂ ܛܱܝܒ݁ܘܬ݂ܐ ܕ݁ܐܬ݂ܝܱܗܒܱ݁ܬ݂ ܠܱܢ ܐܻܝܬ݂ ܕܱ݁ܢܒ݂ܻܝܘܬ݂ܐ ܐܱܝܟ݂ ܡܫܘܚܬ݂ܐ ܕ݁ܗܱܝܡܢܘܬ݂ܗ
Romans 12:7 ܘܻܐܝܬ݂ ܕ݁ܬ݂ܫܡܫܬ݁ܐ ܐܻܝܬ݂ ܠܗ ܒ݁ܬ݂ܫܡܫܬ݁ܗ ܘܻܐܝܬ݂ ܕ݁ܡܱܠܦ݂ܢܐ ܗܘ ܒ݁ܝܘܠܦ݁ܢܗ
Romans 12:8 ܘܻܐܝܬ݂ ܕܱ݁ܡܒ݂ܱܝܐܢܐ ܗܘ ܒ݁ܒ݂ܘܝܐܗ ܘܱܕ݂ܝܗܒ݂ ܒܱ݁ܦ݂ܫܻܝܛܘܬ݂ܐ ܘܱܕ݂ܩܐܡ ܒ݁ܪܻܫܐ ܒܱ݁ܚܦ݂ܻܝܛܘܬ݂ܐ ܘܕ݂ܱܡܪܱܚܡ ܒܱ݁ܦ݂ܨܻܝܚܘܬ݂ܐ
Romans 12:9 ܘܠܐ ܢܗܘܐ ܢܟ݂ܻܝܠ ܚܘܒ݁ܟ݂ܘܢ ܐܠܐ ܗܘܱܝܬ݁ܘܢ ܣܢܝܢ ܠܒ݂ܻܝܫܬ݂ܐ ܘܡܬ݂ܢܱܩܦ݂ܻܝܢ ܠܛܒ݂ܬ݂ܐ
Romans 12:10 ܗܘܱܝܬ݁ܘܢ ܪܚܡܻܝܢ ܠܱܐܚܱܝܟ݁ܘܢ ܘܡܱܚܒ݂ܻܝܢ ܚܱܕ݂ ܠܚܱܕ݂ ܗܘܱܝܬ݁ܘܢ ܡܩܱܕ݁ܡܻܝܢ ܡܝܱܩܪܻܝܢ ܚܱܕ݂ ܠܚܱܕ݂
Romans 12:11 ܗܘܱܝܬ݁ܘܢ ܚܦ݂ܻܝܛܻܝܢ ܘܠܐ ܚܒ݂ܱܢܢܻܝܢ ܗܘܱܝܬ݁ܘܢ ܪܬ݂ܚܻܝܢ ܒ݁ܪܘܚ ܗܘܱܝܬ݁ܘܢ ܦ݁ܠܚܻܝܢ ܠܡܪܟ݂ܘܢ
Romans 12:12 ܗܘܱܝܬ݁ܘܢ ܚܕ݂ܝܢ ܒ݁ܣܱܒ݂ܪܟ݂ܘܢ ܗܘܱܝܬ݁ܘܢ ܡܣܱܝܒ݁ܪܻܝܢ ܐܘܠܨܢܱܝܟ݁ܘܢ ܗܘܱܝܬ݁ܘܢ ܐܱܡܻܝܢܻܝܢ ܒܱ݁ܨܠܘܬ݂ܐ
Romans 12:13 ܗܘܱܝܬ݁ܘܢ ܡܫܬܱ݁ܘܬ݁ܦ݂ܻܝܢ ܠܱܣܢܻܝܩܘܬ݂ܐ ܕ݁ܩܱܕܻ݁ܝܫܐ ܗܘܱܝܬ݁ܘܢ ܪܚܡܻܝܢ ܐܱܟ݂ܣܢܝܐ
Romans 12:14 ܒܱ݁ܪܟ݂ܘ ܠܪܕ݂ܘܦ݂ܱܝܟ݁ܘܢ ܒܱ݁ܪܟ݂ܘ ܘܠܐ ܬ݁ܠܘܛܘܢ
Romans 12:15 ܚܕ݂ܱܘ ܥܱܡ ܕ݁ܚܕ݂ܝܢ ܘܱܒ݂ܟ݂ܱܘ ܥܱܡ ܕ݁ܒ݂ܟ݂ܝܢ
Romans 12:16 ܘܡܕ݁ܡ ܕ݁ܡܬ݂ܪܱܥܝܢ ܐܢ_ܬ݁ܘܢ ܥܱܠ ܢܱܦ݂ܫܟ݂ܘܢ ܐܦ݂ ܥܱܠ ܐܱܚܱܝܟ݁ܘܢ ܘܠܐ ܬ݁ܬ݂ܪܱܥܘܢ ܪܥܝܢܐ ܪܡܐ ܐܠܐ ܩܱܦ݂ܘ ܠܱܐܝܠܝܢ ܕ݁ܡܱܟܻ݁ܝܟ݂ܻܝܢ ܘܠܐ ܗܘܱܝܬ݁ܘܢ ܚܱܟܻ݁ܝܡܻܝܢ ܒ݁ܪܥܝܢ ܢܱܦ݂ܫܟ݂ܘܢ
Romans 12:17 ܘܠܐ ܬ݁ܦ݂ܪܥܘܢ ܠܐ_ܢܫ ܒܻ݁ܝܫܬ݁ܐ ܚܠܦ݂ ܒܻ݁ܝܫܬ݁ܐ ܐܠܐ ܢܬ݂ܒ݁ܛܠ ܠܟ݂ܘܢ ܕ݁ܬ݂ܥܒ݁ܕ݂ܘܢ ܛܒ݂ܬ݂ܐ ܩܕ݂ܡ ܒ݁ܢܱܝܢܫܐ ܟ݁ܠܗܘܢ
Romans 12:18 ܘܐܢ ܡܫܟ݁ܚܐ ܐܱܝܟ݂ ܕ݁ܡܢ ܠܘܬ݂ܟ݂ܘܢ ܥܱܡ ܟ݁ܠܒܱ݁ܪܢܫ ܫܠܡܐ ܥܒ݂ܕ݂ܘ
Romans 12:19 ܘܠܐ ܗܘܱܝܬ݁ܘܢ ܬ݁ܒ݂ܥܻܝܢ ܢܱܦ݂ܫܟ݂ܘܢ ܚܱܒܻ݁ܝܒ݂ܱܝ ܐܠܐ ܗܱܒ݂ܘ ܐܱܬ݂ܪܐ ܠܪܘܓ݂ܙܐ ܟ݁ܬ݂ܻܝܒ݂ ܗ_ܘ ܓ݁ܝܪ ܕ݁ܐܢ ܠܐ ܬ݁ܥܒ݁ܕ݂ ܕܻ݁ܝܢܐ ܠܢܱܦ݂ܫܟ݂ ܐܢܐ ܐܥܒ݁ܕ݂ ܕܻ݁ܝܢܟ݂ ܐܡܱܪ ܐܱܠܗܐ
Romans 12:20 ܘܐܢ ܟ݁ܦ݂ܢ ܒ݁ܥܠܕ݁ܒ݂ܒ݂ܟ݂ ܐܱܘܟ݁ܠܝܗ_ܝ ܘܐܢ ܨܗܐ ܐܱܫܩܝܗ_ܝ ܘܐܢ ܗܠܝܢ ܬ݁ܥܒ݁ܕ݂ ܠܗ ܓ݁ܘܡܪܐ ܕ݁ܢܘܪܐ ܬ݁ܩܱܒܱ݁ܪ ܥܱܠ ܩܱܪܩܱܦ݂ܬ݂ܗ
Romans 12:21 ܠܐ ܬ݁ܙܟ݁ܝܟ݂ܘܢ ܒܻ݁ܝܫܬ݁ܐ ܐܠܐ ܙܟ݂ܱܐܘܗ ܠܒ݂ܻܝܫܬ݁ܐ ܒ݁ܛܒ݂ܬ݂ܐ
Romans 13:1 ܟ݁ܠ ܢܦ݂ܫ ܠܫܘܠܛܢܐ ܕ݁ܪܱܒ݁ܘܬ݂ܐ ܬ݁ܫܬܱ݁ܥܒܱ݁ܕ݂ ܠܱܝܬ݁ ܓ݁ܝܪ ܫܘܠܛܢܐ ܕ݁ܠܐ ܗ_ܘܐ ܡܢ ܐܱܠܗܐ ܗܘ ܘܱܐܝܠܝܢ ܫܘܠܛܢܐ ܕܻ݁ܐܝܬ݂ܱܝܗܘܢ ܡܢ ܐܱܠܗܐ ܗܘ ܦ݁ܩܻܝܕ݂ܻܝܢ
Romans 13:2 ܡܱܢ ܕ݁ܩܐܡ ܗܟ݂ܻܝܠ ܠܘܩܒ݂ܱܠ ܫܘܠܛܢܐ ܠܘܩܒ݂ܱܠ ܦ݁ܘܩܕ݁ܢܐ ܕܱ݁ܐܠܗܐ ܩܐܡ ܘܗܠܝܢ ܕ݁ܩܝܡܻܝܢ ܠܘܩܒ݂ܱܠܗܘܢ ܕܻ݁ܝܢܐ ܢܣܒ݂ܘܢ
Romans 13:3 ܕܱ݁ܝܢܐ ܓ݁ܝܪ ܠܐ ܗ_ܘܱܘ ܕ݁ܚܠܬ݂ܐ ܠܱܥܒ݂ܕ݂ܐ ܛܒ݂ܐ ܐܠܐ ܠܒ݂ܻܝܫܐ ܨܒ݂ܐ ܐܱܢ_ܬ݁ ܗܟ݂ܻܝܠ ܕ݁ܠܐ ܬ݁ܕ݂ܚܱܠ ܡܢ ܫܘܠܛܢܐ ܥܒ݂ܕ݂ ܛܒ݂ܬ݂ܐ ܘܬ݂ܫܒ݁ܘܚܬ݁ܐ ܬ݁ܗܘܐ ܠܟ݂ ܡܢܗ
Romans 13:4 ܡܫܱܡܫܢܐ ܗܘ ܓ݁ܝܪ ܕܱ݁ܐܠܗܐ ܐܠܐ ܠܟ݂ ܠܛܒ݂ܬ݂ܐ ܘܐܢ ܒܻ݁ܝܫܬ݁ܐ ܥܒ݂ܕ݂ ܐܱܢ_ܬ݁ ܕ݁ܚܱܠ ܠܐ ܗ_ܘܐ ܓ݁ܝܪ ܣܪܻܝܩܐܝܻܬ݂ ܐܱܣܻܝܪ ܠܣܱܦ݂ܣܻܪܐ ܡܫܱܡܫܢܐ ܗܘ ܓ݁ܝܪ ܕܱ݁ܐܠܗܐ ܘܬ݂ܒ݂ܘܥܐ ܕ݁ܪܘܓ݂ܙܐ ܠܱܐܝܠܝܢ ܕ݁ܥܒ݂ܕܻ݁ܝܢ ܒܻ݁ܝܫܬ݂ܐ
Romans 13:5 ܘܡܛܠ ܗܢܐ ܐܠܨܐ ܠܱܢ ܕ݁ܢܫܬܱ݁ܥܒܱ݁ܕ݂ ܠܐ ܡܛܠ ܪܘܓ݂ܙܐ ܒܱ݁ܠܚܘܕ݂ ܐܠܐ ܐܦ݂ ܡܛܠ ܬܻ݁ܐܪܬܱ݁ܢ
Romans 13:6 ܡܛܠ ܗܢܐ ܐܦ݂ ܟ݁ܣܦ݂ ܪܻܫܐ ܝܗܒܻ݁ܝܢ ܐܢ_ܬ݁ܘܢ ܡܫܱܡܫܢܐ ܐܢܘܢ ܓ݁ܝܪ ܕܱ݁ܐܠܗܐ ܕܱ݁ܥܠܱܝܗܝܢ ܕ݁ܗܠܝܢ ܩܝܡܻܝܢ
Romans 13:7 ܦ݁ܪܘܥܘ ܗܟ݂ܻܝܠ ܠܟ݂ܠܢܫ ܐܱܝܟ݂ ܕ݁ܡܬ݁ܚܻܝܒ݂ ܠܗ ܠܡܱܢ ܕܱ݁ܟ݂ܣܦ݂ ܪܻܫܐ ܟ݁ܣܦ݂ ܪܻܫܐ ܘܱܠܡܱܢ ܕ݁ܡܱܟ݂ܣܐ ܡܱܟ݂ܣܐ ܘܱܠܡܱܢ ܕ݁ܕ݂ܚܠܬ݂ܐ ܕ݁ܚܠܬ݂ܐ ܘܱܠܡܱܢ ܕܻ݁ܐܝܩܪܐ ܐܻܝܩܪܐ
Romans 13:8 ܘܱܠܐ_ܢܫ ܡܕ݁ܡ ܠܐ ܬ݁ܚܘܒ݂ܘܢ ܐܠܐ ܚܱܕ݂ ܠܚܱܕ݂ ܠܡܱܚܒ݂ܘ ܡܱܢ ܕ݁ܡܱܚܒ݂ ܓ݁ܝܪ ܚܱܒ݂ܪܗ ܢܡܘܣܐ ܡܱܠܻܝ
Romans 13:9 ܘܐܦ݂ ܗܝ ܓ݁ܝܪ ܕ݁ܐܡܱܪ ܕ݁ܠܐ ܬ݁ܓ݂ܘܪ ܘܠܐ ܬ݁ܩܛܘܠ ܘܠܐ ܬ݁ܓ݂ܢܘܒ݂ ܘܠܐ ܬ݁ܪܱܓ݂ ܘܐܢ ܐܻܝܬ݂ ܦ݁ܘܩܕ݁ܢܐ ܐ_ܚܪܻܢܐ ܒ݁ܗܕ݂ܐ ܡܠܬ݂ܐ ܡܫܬܱ݁ܠܱܡ ܕ݁ܬ݂ܪܚܱܡ ܠܩܱܪܻܝܒ݂ܟ݂ ܐܱܝܟ݂ ܢܱܦ݂ܫܟ݂
Romans 13:10 ܚܘܒ݁ܐ ܠܩܱܪܻܝܒ݂ܗ ܒܻ݁ܝܫܬ݁ܐ ܠܐ ܣܥܱܪ ܡܛܠ ܕ݁ܚܘܒ݁ܐ ܡܘܠܝܗ ܗ_ܘ ܕ݁ܢܡܘܣܐ
Romans 13:11 ܘܐܦ݂ ܗܕ݂ܐ ܕܱ݁ܥܘ ܕ݁ܙܱܒ݂ܢܐ ܗܘ ܘܫܥܬ݂ܐ ܗ_ܝ ܡܟܻ݁ܝܠ ܕ݁ܢܬ݁ܥܻܝܪ ܡܢ ܫܢܬ݂ܱܢ ܗܫܐ ܗܘ ܓ݁ܝܪ ܐܬ݂ܩܱܪܱܒ݂ܘ ܠܱܢ ܚܱܝܱܝܢ ܝܱܬܻ݁ܝܪ ܡܢ ܕ݁ܟ݂ܱܕ݂ ܗܱܝܡܢܢ
Romans 13:12 ܠܻܠܝܐ ܡܟܻ݁ܝܠ ܥܒ݂ܱܪ ܘܻܐܝܡܡܐ ܩܪܒ݂ ܢܢܻܝܚ ܡܢܱܢ ܗܟ݂ܻܝܠ ܥܒ݂ܕ݂ܐ ܕ݁ܚܫܘܟ݂ܐ ܘܢܠܒܱ݁ܫ ܙܱܝܢܗ ܕ݁ܢܘܗܪܐ
Romans 13:13 ܘܱܐܝܟ݂ ܕ݁ܒ݂ܻܐܝܡܡܐ ܒ݁ܐܣܟܻ݁ܡܐ ܢܗܱܠܟ݂ ܠܐ ܒܱ݁ܙܡܪܐ ܘܠܐ ܒ݁ܪܱܘܝܘܬ݂ܐ ܘܠܐ ܒ݁ܡܱܕ݂ܡܟ݂ܐ ܛܱܢܦ݂ܐ ܘܠܐ ܒܱ݁ܚܣܡܐ ܘܱܒ݂ܚܪܝܢܐ
Romans 13:14 ܐܠܐ ܠܘܒ݂ܫܘܗ_ܝ ܠܡܪܱܢ ܝܫܘܥ ܡܫܻܝܚܐ ܘܠܐ ܬܻ݁ܐܨܦ݁ܘܢ ܕ݁ܒ݂ܣܪܟ݂ܘܢ ܠܱܪܓ݂ܻܝܓ݂ܬ݂ܐ
Romans 14:1 ܠܱܐܝܢܐ ܕ݁ܝܢ ܕܱ݁ܟ݂ܪܻܝܗ ܒ݁ܗܱܝܡܢܘܬ݂ܐ ܗܱܒ݂ܘ ܠܗ ܐܻܝܕ݂ܐ ܘܠܐ ܬ݁ܗܘܘܢ ܡܬ݂ܦܱ݁ܠܓ݂ܻܝܢ ܒ݁ܡܱܚܫܒ݂ܬ݂ܟ݂ܘܢ
Romans 14:2 ܐܻܝܬ݂ ܓ݁ܝܪ ܕܱ݁ܡܗܱܝܡܢ ܕ݁ܟ݂ܠܡܕ݁ܡ ܢܐܟ݂ܘܠ ܘܕ݂ܱܟ݂ܪܻܝܗ ܝܱܪܩܐ ܗܘ ܐܟ݂ܠ
Romans 14:3 ܗܱܘ ܕ݁ܝܢ ܕ݁ܐܟ݂ܠ ܠܗܱܘ ܡܱܢ ܕ݁ܠܐ ܐܟ݂ܠ ܠܐ ܢܫܘܛ ܘܗܱܘ ܡܱܢ ܕ݁ܠܐ ܐܟ݂ܠ ܠܗܱܘ ܡܱܢ ܕ݁ܐܟ݂ܠ ܠܐ ܢܕ݂ܘܢ ܐܱܠܗܐ ܓ݁ܝܪ ܩܱܪܒ݂ܗ
Romans 14:4 ܐܱܢ_ܬ݁ ܡܱܢ ܐܱܢ_ܬ݁ ܕ݁ܕ݂ܐܢ ܐܱܢ_ܬ݁ ܠܥܱܒ݂ܕ݁ܐ ܕ݁ܠܐ ܕܻ݁ܝܠܟ݂ ܕ݁ܐܢ ܩܐܡ ܠܡܪܗ ܩܐܡ ܘܐܢ ܢܦ݂ܠ ܠܡܪܗ ܢܦ݂ܠ ܡܩܡ ܗ_ܘ ܕ݁ܝܢ ܩܐܡ ܡܛܐ ܓ݁ܝܪ ܒܻ݁ܐܝܕ݂ܱܝ ܡܪܗ ܕܱ݁ܢܩܻܝܡܻܝܘܗ_ܝ
Romans 14:5 ܐܻܝܬ݂ ܕ݁ܕ݂ܐܢ ܝܱܘܡܐ ܡܢ ܝܱܘܡܐ ܘܻܐܝܬ݂ ܕ݁ܕ݂ܐܢ ܟ݁ܠܗܘܢ ܝܱܘܡܬ݂ܐ ܟ݁ܠܢܫ ܕ݁ܝܢ ܒ݁ܡܱܕ݁ܥܐ ܕ݁ܢܱܦ݂ܫܗ ܢܫܬܱ݁ܪܱܪ
Romans 14:6 ܡܱܢ ܕ݁ܡܬ݂ܪܱܥܐ ܕ݁ܝܱܘܡܐ ܠܡܪܗ ܡܬ݂ܪܱܥܐ ܘܟ݂ܠ ܕ݁ܠܐ ܡܬ݂ܪܱܥܐ ܕ݁ܝܱܘܡܐ ܠܡܪܗ ܠܐ ܡܬ݂ܪܱܥܐ ܘܕ݂ܐܟ݂ܠ ܠܡܪܗ ܐܟ݂ܠ ܘܠܱܐܠܗܐ ܡܱܘܕ݁ܐ ܘܱܕ݂ܠܐ ܐܟ݂ܠ ܠܡܪܗ ܠܐ ܐܟ݂ܠ ܘܡܱܘܕ݁ܐ ܠܱܐܠܗܐ
Romans 14:7 ܠܱܝܬ݁ ܓ݁ܝܪ ܐ_ܢܫ ܡܢܱܢ ܕܱ݁ܠܢܱܦ݂ܫܗ ܚܱܝ ܘܠܱܝܬ݁ ܐ_ܢܫ ܕܱ݁ܠܢܱܦ݂ܫܗ ܡܐܬ݂
Romans 14:8 ܡܛܠ ܕ݁ܐܢ ܚܐܝܢܱܢ ܠܡܪܱܢ ܚܐܝܢܱܢ ܘܐܢ ܡܝܬܻ݁ܝܢܱܢ ܠܡܪܱܢ ܗ_ܘ ܡܝܬܻ݁ܝܢܱܢ ܘܐܢ ܚܱܝܻܝܢܱܢ ܗܟ݂ܻܝܠ ܘܐܢ ܡܝܬܻ݁ܝܢܱܢ ܕ݁ܡܪܱܢ ܚܢܱܢ
Romans 14:9 ܡܛܠ ܗܢܐ ܐܦ݂ ܡܫܻܝܚܐ ܡܻܝܬ݂ ܘܱܚܝܐ ܘܩܡ ܕ݁ܗܘ ܢܗܘܐ ܡܪܝܐ ܠܡܻܝܬ݂ܐ ܘܱܠܚܱܝܐ
Romans 14:10 ܐܱܢ_ܬ݁ ܕ݁ܝܢ ܡܢܐ ܕ݁ܐܢ ܐܱܢ_ܬ݁ ܠܱܐܚܘܟ݂ ܐܱܘ ܐܦ݂ ܐܱܢ_ܬ݁ ܠܡܢܐ ܫܐܛ ܐܱܢ_ܬ݁ ܠܱܐܚܘܟ݂ ܟ݁ܠܱܢ ܓ݁ܝܪ ܥܬ݂ܻܝܕ݂ܻܝܢܱܢ ܠܱܡܩܡ ܩܕ݂ܡ ܒܻ݁ܝܡ ܕܱ݁ܡܫܻܝܚܐ
Romans 14:11 ܐܱܝܟ݂ ܕܱ݁ܟ݂ܬ݂ܻܝܒ݂ ܕ݁ܚܱܝ ܐ_ܢܐ ܐܡܱܪ ܡܪܝܐ ܕ݁ܠܻܝ ܬ݁ܟ݁ܘܦ݂ ܟ݁ܠ ܒ݁ܪܘܟ݂ ܘܠܻܝ ܢܱܘܕ݁ܐ ܟ݁ܠ ܠܫܢ
Romans 14:12 ܡܕ݂ܝܢ ܟ݁ܠ ܐ_ܢܫ ܡܢܱܢ ܦ݁ܬ݂ܓ݂ܡܐ ܚܠܦ݂ ܢܱܦ݂ܫܗ ܝܗܒ݂ ܠܱܐܠܗܐ
Romans 14:13 ܠܐ ܡܟܻ݁ܝܠ ܢܕ݂ܘܢ ܚܱܕ݂ ܠܚܱܕ݂ ܐܠܐ ܗܕ݂ܐ ܕ݁ܘܢܘ ܝܱܬܻ݁ܝܪܐܝܻܬ݂ ܕ݁ܬ݂ܘܩܱܠܬ݂ܐ ܠܱܐܚܘܟ݂ ܠܐ ܬ݁ܣܻܝܡ
Romans 14:14 ܝܕ݂ܱܥ ܐ_ܢܐ ܓ݁ܝܪ ܘܱܡܦ݁ܣ ܐ_ܢܐ ܒ݁ܡܪܝܐ ܝܫܘܥ ܕ݁ܡܕ݁ܡ ܕܱ݁ܡܣܱܝܱܒ݂ ܡܢ ܠܘܬ݂ܗ ܠܱܝܬ݁ ܐܠܐ ܠܱܐܝܢܐ ܕ݁ܪܢܐ ܥܱܠ ܡܕ݁ܡ ܕܱ݁ܛܡܱܐ ܠܗܱܘ ܗ_ܘ ܒܱ݁ܠܚܘܕ݂ ܛܡܱܐ
Romans 14:15 ܐܢ ܕ݁ܝܢ ܡܛܠ ܡܐܟ݂ܘܠܬ݁ܐ ܡܥܻܝܩ ܐܱܢ_ܬ݁ ܠܱܐܚܘܟ݂ ܠܐ ܗ_ܘܐ ܒ݁ܚܘܒ݁ܐ ܡܗܱܠܟ݂ ܐܱܢ_ܬ݁ ܠܐ ܬܱ݁ܘܒ݁ܕ݂ ܒ݁ܡܐܟ݂ܘܠܬ݁ܟ݂ ܠܗܱܘ ܕ݁ܡܛܠܬ݂ܗ ܡܻܝܬ݂ ܡܫܻܝܚܐ
Romans 14:16 ܘܠܐ ܬ݁ܬ݂ܓܱ݁ܕܱ݁ܦ݂ ܛܒ݂ܬ݂ܱܢ
Romans 14:17 ܡܱܠܟ݁ܘܬ݂ܗ ܓ݁ܝܪ ܕܱ݁ܐܠܗܐ ܠܐ ܗ_ܘܬ݂ ܡܐܟ݂ܠܐ ܘܡܱܫܬ݁ܝܐ ܐܠܐ ܟܻ݁ܐܢܘܬ݂ܐ ܘܱܫܠܡܐ ܘܚܱܕ݂ܘܬ݂ܐ ܒ݁ܪܘܚܐ ܕ݁ܩܘܕ݂ܫܐ
Romans 14:18 ܡܱܢ ܕܱ݁ܒ݂ܗܠܝܢ ܓ݁ܝܪ ܡܫܱܡܫ ܠܱܡܫܻܝܚܐ ܫܦ݂ܱܪ ܠܱܐܠܗܐ ܘܱܩܕ݂ܡ ܒ݁ܢܱܝܢܫܐ ܒ݁ܩܐ
Romans 14:19 ܗܫܐ ܒ݁ܬ݂ܱܪ ܫܠܡܐ ܢܪܗܱܛ ܘܒ݂ܬ݂ܱܪ ܒ݁ܢܝܢܐ ܚܱܕ݂ ܕ݁ܚܱܕ݂
Romans 14:20 ܘܠܐ ܡܛܠ ܡܐܟ݂ܘܠܬ݁ܐ ܢܫܪܐ ܥܒ݂ܕ݂ܐ ܕܱ݁ܐܠܗܐ ܟ݁ܠܡܕ݁ܡ ܓ݁ܝܪ ܕ݁ܟ݂ܐ ܗ_ܘ ܐܠܐ ܒܻ݁ܝܫ ܗ_ܘ ܠܒ݂ܱܪܢܫܐ ܕܱ݁ܒ݂ܬ݂ܘܩܱܠܬ݂ܐ ܐܟ݂ܠ
Romans 14:21 ܫܱܦܻ݁ܝܪ ܗ_ܘ ܕ݁ܠܐ ܢܐܟ݂ܘܠ ܒ݁ܣܪܐ ܘܠܐ ܢܫܬ݁ܐ ܚܱܡܪܐ ܘܠܐ ܡܕ݁ܡ ܕ݁ܡܬ݁ܬ݁ܩܠ ܒ݁ܗ ܐܱܚܘܢ
Romans 14:22 ܐܱܢ_ܬ݁ ܕܻ݁ܐܝܬ݂ ܒ݁ܟ݂ ܗܱܝܡܢܘܬ݂ܐ ܒ݁ܢܱܦ݂ܫܟ݂ ܐܱܚܘܕ݂ܝܗ ܩܕ݂ܡ ܐܱܠܗܐ ܛܘܒ݂ܱܘܗ_ܝ ܠܡܱܢ ܕ݁ܠܐ ܕ݁ܢ ܢܱܦ݂ܫܗ ܒ݁ܡܕ݁ܡ ܕܱ݁ܦ݂ܪܱܫ
Romans 14:23 ܐܱܝܢܐ ܓ݁ܝܪ ܕ݁ܡܬ݂ܦܱ݁ܠܱܓ݂ ܘܐܟ݂ܠ ܐܬ݂ܚܱܝܱܒ݂ ܠܗ ܡܛܠ ܕ݁ܠܱܘ ܒ݁ܗܱܝܡܢܘܬ݂ܐ ܟ݁ܠ ܡܕ݁ܡ ܓ݁ܝܪ ܕ݁ܠܐ ܗ_ܘܐ ܡܢ ܗܱܝܡܢܘܬ݂ܐ ܚܛܻܝܬ݂ܐ ܗܘ
Romans 15:1 ܚܱܝܒ݂ܻܝܢܱܢ ܗܟ݂ܻܝܠ ܚܢܱܢ ܚܱܝܠܬ݂ܢܐ ܕ݁ܟ݂ܘܪܗܢܐ ܕܱ݁ܡܚܻܝܠܐ ܢܫܩܘܠ ܘܠܐ ܠܢܱܦ݂ܫܱܢ ܢܫܦܱ݁ܪ
Romans 15:2 ܐܠܐ ܐ_ܢܫ ܡܢܱܢ ܠܩܱܪܻܝܒ݂ܗ ܢܫܦܱ݁ܪ ܒ݁ܛܒ݂ܬ݂ܐ ܐܱܝܟ݂ ܕܱ݁ܠܒ݂ܢܝܢܐ
Romans 15:3 ܡܛܠ ܕ݁ܐܦ݂ ܡܫܻܝܚܐ ܠܐ ܗ_ܘܐ ܠܢܱܦ݂ܫܗ ܫܦ݂ܱܪ ܐܠܐ ܐܱܝܟ݂ ܕܱ݁ܟ݂ܬ݂ܻܝܒ݂ ܕ݁ܚܣܕ݁ܐ ܕܱ݁ܡܚܱܣܕ݂ܢܱܝܟ݁ ܢܦ݂ܱܠ ܥܠܱܝ
Romans 15:4 ܟ݁ܠ ܡܕ݁ܡ ܓ݁ܝܪ ܕ݁ܡܢ ܩܕ݂ܻܝܡ ܐܬ݂ܟ݁ܬ݂ܒ݂ ܠܝܘܠܦ݁ܢܐ ܗܘ ܕܻ݁ܝܠܱܢ ܐܬ݂ܟ݁ܬ݂ܒ݂ ܕ݁ܒ݂ܱܡܣܱܝܒ݁ܪܢܘܬ݂ܐ ܘܱܒ݂ܒ݂ܘܝܐܐ ܕܱ݁ܟ݂ܬ݂ܒ݂ܐ ܣܱܒ݂ܪܐ ܢܗܘܐ ܠܱܢ
Romans 15:5 ܐܱܠܗܐ ܕ݁ܝܢ ܕܱ݁ܡܣܱܝܒ݁ܪܢܘܬ݂ܐ ܘܱܕ݂ܒ݂ܘܝܐܐ ܢܬ݁ܠ ܠܟ݂ܘܢ ܕ݁ܫܱܘܝܘܬ݂ܐ ܬ݁ܬ݂ܚܱܫܒ݂ܘܢ ܚܱܕ݂ ܥܱܠ ܚܱܕ݂ ܒ݁ܝܫܘܥ ܡܫܻܝܚܐ
Romans 15:6 ܕܱ݁ܒ݂ܚܱܕ݂ ܪܥܝܢ ܘܱܒ݂ܚܱܕ݂ ܦ݁ܘܡ ܬ݁ܫܱܒ݁ܚܘܢ ܠܱܐܠܗܐ ܐܱܒ݂ܘܗ_ܝ ܕ݁ܡܪܱܢ ܝܫܘܥ ܡܫܻܝܚܐ
Romans 15:7 ܡܛܠ ܗܕ݂ܐ ܗܘܱܘ ܡܩܱܪܒ݂ܻܝܢ ܘܛܥܢܻܝܢ ܠܱܚܕ݂ܕ݂ܐ ܐܱܝܟܱ݁ܢܐ ܕ݁ܐܦ݂ ܡܫܻܝܚܐ ܩܱܪܒ݂ܟ݂ܘܢ ܠܬ݂ܫܒ݁ܘܚܬ݁ܗ ܕܱ݁ܐܠܗܐ
Romans 15:8 ܐܡܱܪ ܐ_ܢܐ ܕ݁ܝܢ ܕ݁ܝܫܘܥ ܡܫܻܝܚܐ ܫܱܡܫ ܓ݁ܙܘܪܬ݁ܐ ܚܠܦ݂ ܫܪܪܗ ܕܱ݁ܐܠܗܐ ܐܱܝܟܱ݁ܢܐ ܕ݁ܢܱܫܱܪ ܡܘܠܟ݁ܢܐ ܕܱ݁ܐܒ݂ܗܬ݂ܐ
Romans 15:9 ܘܥܱܡ_ܡܐ ܢܫܱܒ݁ܚܘܢ ܠܱܐܠܗܐ ܚܠܦ݂ ܪܱܚܡܐ ܕܱ݁ܗܘܱܘ ܥܠܱܝܗܘܢ ܐܱܝܟ݂ ܕܱ݁ܟ݂ܬ݂ܻܝܒ݂ ܕܱ݁ܐܘܕ݁ܐ ܠܟ݂ ܒ݁ܥܱܡ_ܡܐ ܘܠܱܫܡܟ݂ ܐܙܱܡܱܪ
Romans 15:10 ܘܬ݂ܘܒ݂ ܐܡܱܪ ܐܬ݂ܒܱ݁ܣ_ܡܘ ܥܱܡ_ܡܐ ܥܱܡ ܥܱܡܗ
Romans 15:11 ܘܬ݂ܘܒ݂ ܐܡܱܪ ܫܱܒܱ݁ܚܘ ܠܡܪܝܐ ܟ݁ܠܟ݂ܘܢ ܥܱܡ_ܡܐ ܫܱܒ݁ܚܝܗ_ܝ ܟ݁ܠܗܝܢ ܐܡܘܬ݂ܐ
Romans 15:12 ܘܬ݂ܘܒ݂ ܐܫܱܥܝܐ ܐܡܱܪ ܕ݁ܢܗܘܐ ܥܩܪܐ ܠܻܐܝܫܱܝ ܘܡܱܢ ܕܱ݁ܢܩܘܡ ܢܗܘܐ ܪܻܫܐ ܠܥܱܡ_ܡܐ ܘܱܥܠܱܘܗ_ܝ ܢܣܱܒ݁ܪܘܢ ܥܱܡ_ܡܐ
Romans 15:13 ܐܱܠܗܐ ܕ݁ܝܢ ܕ݁ܣܱܒ݂ܪܐ ܢܡܠܝܟ݂ܘܢ ܟ݁ܠܗ ܚܱܕ݂ܘܬ݂ܐ ܘܱܫܠܡܐ ܒ݁ܗܱܝܡܢܘܬ݂ܐ ܕ݁ܬ݂ܬ݂ܝܱܬ݁ܪܘܢ ܒ݁ܣܱܒ݂ܪܗ ܒ݁ܚܱܝܠܐ ܕ݁ܪܘܚܐ ܕ݁ܩܘܕ݂ܫܐ
Romans 15:14 ܡܦ݁ܣ ܐ_ܢܐ ܕ݁ܝܢ ܐܦ݂ ܐܢܐ ܥܠܱܝܟ݁ܘܢ ܐܱܚܱܝ ܕ݁ܐܦ݂ ܐܱܢ_ܬ݁ܘܢ ܡܠܝܢ ܐܢ_ܬ݁ܘܢ ܗ_ܘ ܛܒ݂ܬ݂ܐ ܘܱܡܫܱܡܠܝܬ݁ܘܢ ܒ݁ܟ݂ܠܗ ܝܻܕ݂ܱܥܬ݂ܐ ܘܡܫܟ݁ܚܻܝܢ ܐܢ_ܬ݁ܘܢ ܐܦ݂ ܠܱܐ_ܚܪܢܐ ܠܡܱܪܬ݁ܝܘ
Romans 15:15 ܩܱܠܻܝܠ ܕ݁ܝܢ ܡܱܪܚܐܝܻܬ݂ ܟ݁ܬ݂ܒ݁ܬ݂ ܠܟ݂ܘܢ ܐܱܚܱܝ ܐܱܝܟܱ݁ܢܐ ܕܱ݁ܐܥ_ܗܕ݂ܟ݂ܘܢ ܒ݁ܛܱܝܒ݁ܘܬ݂ܐ ܕ݁ܐܬ݂ܝܱܗܒܱ݁ܬ݂ ܠܻܝ ܡܢ ܐܱܠܗܐ
Romans 15:16 ܕ݁ܐܗܘܐ ܡܫܱܡܫܢܐ ܠܝܫܘܥ ܡܫܻܝܚܐ ܒ݁ܥܱܡ_ܡܐ ܘܐܦ݂ܠܘܚ ܠܐܘܱܢܓ݁ܠܻܝܘܢ ܕܱ݁ܐܠܗܐ ܕ݁ܢܗܘܐ ܩܘܪܒ݁ܢܐ ܕ݁ܥܱܡ_ܡܐ ܡܩܱܒܱ݁ܠ ܘܱܡܩܱܕܱ݁ܫ ܒ݁ܪܘܚܐ ܕ݁ܩܘܕ݂ܫܐ
Romans 15:17 ܐܻܝܬ݂ ܠܻܝ ܗܟ݂ܻܝܠ ܫܘܒ݂ܗܪܐ ܒ݁ܝܫܘܥ ܡܫܻܝܚܐ ܠܘܬ݂ ܐܱܠܗܐ
Romans 15:18 ܠܐ ܓ݁ܝܪ ܡܱܡܪܱܚ ܐ_ܢܐ ܕܻ݁ܐܡܱܪ ܡܕ݁ܡ ܕ݁ܠܐ ܣܥܱܪ ܒܻ݁ܐܝܕ݂ܱܝ ܡܫܻܝܚܐ ܠܡܱܫܡܥܐ ܕ݁ܥܱܡ_ܡܐ ܒ݁ܡܠܬ݂ܐ ܘܒ݂ܱܥܒ݂ܕ݂ܐ
Romans 15:19 ܒ݁ܚܱܝܠܐ ܕ݁ܐܬ݂ܘܬ݂ܐ ܘܱܕ݁ܬ݂ܕ݂ܡܪܬ݂ܐ ܘܱܒ݂ܚܱܝܠܐ ܕ݁ܪܘܚܗ ܕܱ݁ܐܠܗܐ ܐܱܝܟܱ݁ܢܐ ܕ݁ܡܢ ܐܘܪܻܫܠܡ ܐܬ݂ܟ݁ܪܟ݂ ܥܕ݂ܱܡܐ ܠܻܐܠܘܪܻܝܩܘܢ ܘܐܡܱܠܐ ܣܒ݂ܱܪܬ݂ܗ ܕܱ݁ܡܫܻܝܚܐ
Romans 15:20 ܟܱ݁ܕ݂ ܡܬ݂ܚܱܦܱ݁ܛ ܐ_ܢܐ ܐܣܱܒܱ݁ܪ ܠܐ ܟܱ݁ܪ ܕ݁ܐܬ݂ܩܪܻܝ ܫܡܗ ܕܱ݁ܡܫܻܝܚܐ ܕ݁ܠܐ ܐܒ݂ܢܐ ܥܱܠ ܫܬ݂ܐܣܬ݁ܐ ܢܘܟ݂ܪܝܬ݁ܐ
Romans 15:21 ܐܠܐ ܐܱܝܟܱ݁ܢܐ ܕܱ݁ܟ݂ܬ݂ܻܝܒ݂ ܕܱ݁ܐܝܠܝܢ ܕ݁ܠܐ ܐܬ݂ܐܡܱܪ ܠܗܘܢ ܥܠܱܘܗ_ܝ ܢܚܙܘܢܗ ܘܱܐܝܠܝܢ ܕ݁ܠܐ ܫܡܱܥܘ ܢܬ݁ܛܦܻ݁ܝܣܘܢ
Romans 15:22 ܡܛܠ ܗܢܐ ܐܬ݁ܬܱ݁ܟ݂ܣܬ݂ ܙܱܒ݂ܢܻܝܢ ܣܱܓܻ݁ܝܐܢ ܕܻ݁ܐܬ݂ܐ ܠܘܬ݂ܟ݂ܘܢ
Romans 15:23 ܗܫܐ ܕ݁ܝܢ ܡܛܠ ܕ݁ܕ݂ܘܟ݁ܐ ܠܱܝܬ݁ ܠܻܝ ܒ݁ܗܠܝܢ ܐܱܬ݂ܪܱܘܬ݂ܐ ܘܱܣܘܐ ܗ_ܘܻܝܬ݂ ܡܢ ܩܕ݂ܡ ܫܢܱܝܐ ܣܱܓܻ݁ܝܐܬ݂ܐ ܕܻ݁ܐܬ݂ܐ ܠܘܬ݂ܟ݂ܘܢ
Romans 15:24 ܡܐ ܕ݁ܐܙܠ ܐ_ܢܐ ܠܱܐܣܦܱ݁ܢܻܝܱܐ ܡܣܱܒܱ݁ܪ ܐ_ܢܐ ܕܻ݁ܐܬ݂ܐ ܘܐܚܙܝܟ݂ܘܢ ܘܱܐܢ_ܬ݁ܘܢ ܬ݁ܠܱܘܘܢܢܝ ܠܬ݂ܱܡܢ ܡܐ ܕ݁ܩܱܠܻܝܠ ܡܢ ܣܱܓܻ݁ܝ ܐܬ݂ܒܱ݁ܣܡܬ݂ ܒܱ݁ܚܙܬ݂ܟ݂ܘܢ
Romans 15:25 ܗܫܐ ܕ݁ܝܢ ܐܙܠ ܐ_ܢܐ ܠܐܘܪܻܫܠܡ ܕ݁ܐܫܱܡܫ ܠܩܱܕܻ݁ܝܫܐ
Romans 15:26 ܨܒ݂ܱܘ ܓ݁ܝܪ ܗܠܝܢ ܕܱ݁ܒ݂ܡܱܩܕ݂ܘܢܻܝܱܐ ܘܒ݂ܱܐܟ݂ܱܐܻܝܱܐ ܕ݁ܫܱܘܬ݁ܦ݂ܘܬ݂ܐ ܬ݁ܗܘܐ ܠܗܘܢ ܥܱܡ ܡܣܟܻ݁ܢܐ ܩܱܕܻ݁ܝܫܐ ܕܻ݁ܐܝܬ݂ ܒ݁ܐܘܪܻܫܠܡ
Romans 15:27 ܨܒ݂ܱܘ ܡܛܠ ܕ݁ܐܦ݂ ܚܱܝܒ݂ܻܝܢ ܠܗܘܢ ܐܢ ܓ݁ܝܪ ܒܱ݁ܕ݂ܪܘܚ ܐܫܬܱ݁ܘܬܱ݁ܦ݂ܘ ܥܱܡܗܘܢ ܥܱܡ_ܡܐ ܚܱܝܒ݂ܻܝܢ ܐܢܘܢ ܕ݁ܐܦ݂ ܒ݁ܕ݂ܱܒ݂ܣܱܪ ܢܫܱܡܫܘܢ ܐܢܘܢ
Romans 15:28 ܗܕ݂ܐ ܗܟ݂ܻܝܠ ܡܐ ܕ݁ܓ݂ܱܡܪܬ݂ ܘܚܱܬ݁ܡܬ݂ ܠܗܘܢ ܐܕ݂ܫܐ ܗܢܐ ܥܒ݂ܱܪ ܐ_ܢܐ ܥܠܱܝܟ݁ܘܢ ܠܱܐܣܦܱ݁ܢܻܝܱܐ
Romans 15:29 ܝܕ݂ܱܥ ܐ_ܢܐ ܕ݁ܝܢ ܕ݁ܐܡܱܬ݂ܝ ܕ݁ܐܬ݂ܐ ܐ_ܢܐ ܠܘܬ݂ܟ݂ܘܢ ܒ݁ܡܘܠܝܐ ܗܘ ܕ݁ܒ݂ܘܪܟ݁ܬ݂ܐ ܕ݁ܐܘܱܢܓ݁ܠܻܝܘܢ ܕܱ݁ܡܫܻܝܚܐ ܐܬ݂ܐ ܐ_ܢܐ
Romans 15:30 ܒ݁ܥܐ ܐ_ܢܐ ܕ݁ܝܢ ܡܢܟ݂ܘܢ ܐܱܚܱܝ ܒ݁ܡܪܱܢ ܝܫܘܥ ܡܫܻܝܚܐ ܘܱܒ݂ܚܘܒ݁ܐ ܕ݁ܪܘܚܐ ܕ݁ܬ݂ܥܡܠܘܢ ܥܱܡܝ ܒܱ݁ܨܠܘܬ݂ܐ ܕܱ݁ܚܠܦ݂ܱܝ ܠܘܬ݂ ܐܱܠܗܐ
Romans 15:31 ܕ݁ܐܬ݂ܦܱ݁ܨܐ ܡܢ ܐܱܝܠܝܢ ܕ݁ܠܐ ܡܬ݁ܛܦܻ݁ܝܣܻܝܢ ܕ݁ܒ݂ܻܝܗܘܕ݂ ܘܬ݂ܫܡܫܬ݁ܐ ܕ݁ܡܱܘܒ݁ܠ ܐ_ܢܐ ܠܩܱܕܻ݁ܝܫܐ ܕ݁ܒ݂ܐܘܪܻܫܠܡ ܬ݁ܬ݂ܩܱܒܱ݁ܠ ܫܱܦܻ݁ܝܪ
Romans 15:32 ܘܻܐܬ݂ܐ ܠܘܬ݂ܟ݂ܘܢ ܒ݁ܚܱܕ݂ܘܬ݂ܐ ܒ݁ܨܒ݂ܝܢܗ ܕܱ݁ܐܠܗܐ ܘܐܬ݁ܬ݁ܢܻܝܚ ܥܱܡܟ݂ܘܢ
Romans 15:33 ܐܱܠܗܐ ܕ݁ܝܢ ܕܱ݁ܫܠܡܐ ܢܗܘܐ ܥܱܡ ܟ݁ܠܟ݂ܘܢ ܐܱܡܻܝܢ
Romans 16:1 ܡܱܓ݂ܥܠ ܐ_ܢܐ ܠܟ݂ܘܢ ܕ݁ܝܢ ܠܦ݂ܘܒ݂ܻܐ ܚܬ݂ܱܢ ܕܻ݁ܐܝܬ݂ܝܗ ܡܫܱܡܫܢܻܝܬ݂ܐ ܕ݁ܥܻܕ݁_ܬ݁ܐ ܕ݁ܩܢܟ݂ܪܐܘܣ
Romans 16:2 ܕܱ݁ܬ݂ܩܱܒ݁ܠܘܢܗ ܒ݁ܡܪܱܢ ܐܱܝܟ݂ ܕ݁ܙܕ݂ܩ ܠܩܱܕܻ݁ܝܫܐ ܘܱܒ݂ܟ݂ܠ ܨܒ݂ܘ ܕ݁ܒ݂ܥܝܐ ܡܢܟ݂ܘܢ ܬ݁ܩܘܡܘܢ ܠܗ ܡܛܠ ܕ݁ܐܦ݂ ܗܻܝ ܩܝܘܡܬ݁ܐ ܗܘܬ݂ ܠܣܱܓܻ݁ܝܐܐ ܐܦ݂ ܠܻܝ
Romans 16:3 ܫܱܐܠܘ ܒܱ݁ܫܠܡܐ ܕܱ݁ܦ݁ܪܻܝܣܩܠܱܐ ܘܕ݂ܱܐܩܠܱܣ ܦ݁ܠܚܐ ܕ݁ܥܱܡܝ ܒ݁ܝܫܘܥ ܡܫܻܝܚܐ
Romans 16:4 ܕ݁ܗܢܘܢ ܗܠܝܢ ܚܠܦ݂ ܢܱܦ݂ܫܝ ܨܱܘܪܱܝܗܘܢ ܝܱܗ_ܒ݂ܘ ܘܠܐ ܗ_ܘܐ ܐܢܐ ܒܱ݁ܠܚܘܕ݂ܱܝ ܡܱܘܕ݁ܐ ܐ_ܢܐ ܠܗܘܢ ܐܠܐ ܐܦ݂ ܟ݁ܠܗܝܢ ܥܻܕ݂ܬ݂ܐ ܕ݁ܥܱܡ_ܡܐ
Romans 16:5 ܘܗܱܒ݂ܘ ܫܠܡܐ ܠܥܻܕ݁_ܬ݁ܐ ܕܻ݁ܐܝܬ݂ ܒ݁ܒ݂ܱܝܬ݁ܗܘܢ ܫܱܐܠܘ ܒܱ݁ܫܠܡܐ ܕ݁ܐܦ݁ܢܛܘܣ ܚܱܒܻ݁ܝܒ݂ܝ ܐܱܝܢܐ ܕܻ݁ܐܝܬ݂ܱܘܗ_ܝ ܪܻܫܻܝܬ݂ܐ ܕܱ݁ܐܟ݂ܱܐܻܝܱܐ ܒܱ݁ܡܫܻܝܚܐ
Romans 16:6 ܫܱܐܠܘ ܒܱ݁ܫܠܡܐ ܕ݁ܡܱܪܻܝܱܐ ܐܱܝܕ݂ܐ ܕ݁ܣܱܓܻ݁ܝ ܠܐܝܱܬ݂ ܒ݁ܟ݂ܘܢ
Romans 16:7 ܫܱܐܠܘ ܒܱ݁ܫܠܡܐ ܕܱ݁ܐܢܕ݁ܪܘܢܻܝܩܘܣ ܘܱܕ݂ܝܘܢܻܝܱܐ ܐ_ܚܝܢܱܝ ܕܱ݁ܗܘܱܘ ܫܒ݂ܱܝܐ ܥܱܡܝ ܘܻܝܕ݂ܻܝܥܻܝܢ ܐܢܘܢ ܒܱ݁ܫܠܻܝܚܐ ܘܒ݂ܱܡܫܻܝܚܐ ܩܕ݂ܡܱܝ ܗܘܱܘ
Romans 16:8 ܫܱܐܠܘ ܒܱ݁ܫܠܡܐ ܕܱ݁ܐܡܦ݁ܠܻܝܘܣ ܚܱܒܻ݁ܝܒ݂ܝ ܒ݁ܡܪܱܢ
Romans 16:9 ܫܱܐܠܘ ܒܱ݁ܫܠܡܐ ܕ݁ܐܘܪܒ݂ܱܢܘܣ ܦ݁ܠܚܐ ܕ݁ܥܱܡܱܢ ܒܱ݁ܡܫܻܝܚܐ ܘܕ݂ܐܣܛܱܟ݂ܘܣ ܚܱܒܻ݁ܝܒ݂ܝ
Romans 16:10 ܫܱܐܠܘ ܒܱ݁ܫܠܡܐ ܕܱ݁ܐܦ݁ܠܻܐ ܓܱ݁ܒ݂ܝܐ ܒ݁ܡܪܱܢ ܫܱܐܠܘ ܒܱ݁ܫܠܡܐ ܕܱ݁ܒ݂ܢܱܝ ܒܱ݁ܝܬ݁ܗ ܕܱ݁ܐܪܻܣܛܒ݂ܘܠܘܣ
Romans 16:11 ܫܱܐܠܘ ܒܱ݁ܫܠܡܐ ܕ݁ܗܪܘܕ݂ܻܝܘܢ ܐ_ܚܝܢܝ ܫܱܐܠܘ ܒܱ݁ܫܠܡܐ ܕܱ݁ܒ݂ܢܱܝ ܒܱ݁ܝܬ݁ܗ ܕ݁ܢܱܪܩܻܣܘܣ ܐܱܝܠܝܢ ܕܻ݁ܐܝܬ݂ܱܝܗܘܢ ܒ݁ܡܪܱܢ
Romans 16:12 ܫܱܐܠܘ ܒܱ݁ܫܠܡܐ ܕܱ݁ܛܪܘܦ݂ܢܱܐ ܘܕ݂ܱܛܪܘܦ݂ܣܱܐ ܕ݁ܠܻܐܝܝܢ ܒ݁ܡܪܱܢ ܫܱܐܠܘ ܒܱ݁ܫܠܡܐ ܕ݁ܦ݁ܪܣܻܣ ܚܱܒܻ݁ܝܒ݂ܬ݁ܝ ܐܱܝܕ݂ܐ ܕ݁ܣܱܓܻ݁ܝ ܠܐܝܱܬ݂ ܒ݁ܡܪܱܢ
Romans 16:13 ܫܱܐܠܘ ܒܱ݁ܫܠܡܐ ܕ݁ܪܘܦ݂ܣ ܓܱ݁ܒ݂ܝܐ ܒ݁ܡܪܱܢ ܘܕ݂ܐܡܗ ܕܻ݁ܝܠܗ ܘܕ݂ܻܝܠܝ
Romans 16:14 ܫܱܐܠܘ ܒܱ݁ܫܠܡܐ ܕܱ݁ܐܣܘܢܩܪܻܛܘܣ ܘܕ݂ܱܦ݂ܠܓ݂ܘܢ ܘܱܕ݂ܗܪܡܱܐ ܘܱܕ݂ܦܱ݁ܛܪܒ݂ܱܐ ܘܱܕ݂ܗܪܡܻܐ ܘܕ݂ܱܐܚܐ ܕ݁ܥܱܡܗܘܢ
Romans 16:15 ܫܱܐܠܘ ܒܱ݁ܫܠܡܐ ܕ݁ܦ݂ܻܝܠܠܓ݂ܘܣ ܘܱܕ݂ܝܘܠܻܝܱܐ ܘܱܕ݂ܢܻܐܪܘܣ ܘܱܕ݂ܚܬ݂ܗ ܘܕ݂ܐܠܘܡܦܱ݁ܐ ܘܱܕ݂ܟ݂ܠܗܘܢ ܩܱܕܻ݁ܝܫܐ ܕ݁ܥܱܡܗܘܢ
Romans 16:16 ܫܱܐܠܘ ܒܱ݁ܫܠܡܐ ܚܱܕ݂ ܕ݁ܚܱܕ݂ ܒ݁ܢܘܫܱܩܬ݁ܐ ܩܱܕܻ݁ܝܫܬ݁ܐ ܫܐܠܢ ܒܱ݁ܫܠܡܟ݂ܘܢ ܟ݁ܠܗܝܢ ܥܻܕ݂ܬ݂ܗ ܕܱ݁ܡܫܻܝܚܐ
Romans 16:17 ܒ݁ܥܢܐ ܕ݁ܝܢ ܡܢܟ݂ܘܢ ܐܱܚܱܝ ܕ݁ܬ݂ܙܕܱ݁ܗܪܘܢ ܡܢ ܐܱܝܠܝܢ ܕ݁ܦ݂ܠܱܓ݂ܘܬ݂ܐ ܘܡܱܟ݂ܫܘܠܐ ܥܒ݂ܕܻ݁ܝܢ ܠܒ݂ܱܪ ܡܢ ܝܘܠܦ݁ܢܐ ܕܱ݁ܐܢ_ܬ݁ܘܢ ܝܻܠܦ݂ܬ݁ܘܢ ܕ݁ܬ݂ܬ݂ܪܱܚܩܘܢ ܠܟ݂ܘܢ ܡܢܗܘܢ
Romans 16:18 ܐܱܝܠܝܢ ܓ݁ܝܪ ܕ݁ܗܟ݂ܱܢܐ ܐܢܘܢ ܠܐ ܡܫܱܡܫܻܝܢ ܠܡܪܱܢ ܝܫܘܥ ܡܫܻܝܚܐ ܐܠܐ ܠܟ݂ܱܪܣܗܘܢ ܘܱܒ݂ܡܠܐ ܒܱ݁ܣܻܝܡܬ݂ܐ ܘܱܒ݂ܒ݂ܘܪܟ݁ܬ݂ܐ ܡܱܛܥܝܢ ܠܒܱ݁ܘܬ݂ܐ ܕܱ݁ܦ݂ܫܻܝܛܐ
Romans 16:19 ܡܫܬܱ݁ܡܥܢܘܬ݂ܟ݂ܘܢ ܕ݁ܝܢ ܕܻ݁ܝܠܟ݂ܘܢ ܠܟ݂ܠ ܒܱ݁ܪܢܫ ܐܬ݂ܝܱܕ݂ܥܱܬ݂ ܚܕ݂ܐ ܐ_ܢܐ ܗܟ݂ܻܝܠ ܒ݁ܟ݂ܘܢ ܘܨܒ݂ܐ ܐ_ܢܐ ܕ݁ܬ݂ܗܘܘܢ ܚܱܟܻ݁ܝܡܻܝܢ ܠܛܒ݂ܬ݂ܐ ܘܬ݂ܱܡܻܝܡܻܝܢ ܠܒ݂ܻܝܫܬ݂ܐ
Romans 16:20 ܐܱܠܗܐ ܕ݁ܝܢ ܕܱ݁ܫܠܡܐ ܢܫܚܩܻܝܘܗ_ܝ ܒܱ݁ܥܓ݂ܱܠ ܠܣܛܢܐ ܬ݁ܚܝܬ݂ ܪܓ݂ܠܱܝܟ݁ܘܢ ܛܱܝܒ݁ܘܬ݂ܗ ܕ݁ܡܪܱܢ ܝܫܘܥ ܡܫܻܝܚܐ ܬ݁ܗܘܐ ܥܱܡܟ݂ܘܢ
Romans 16:21 ܫܐܠܻܝܢ ܒܱ݁ܫܠܡܟ݂ܘܢ ܛܻܝܡܬ݂ܐܘܣ ܦ݁ܠܚܐ ܕ݁ܥܱܡܝ ܘܠܘܩܻܝܘܣ ܘܻܐܝܱܣܘܢ ܘܣܘܣܻܝܦܱ݁ܛܪܘܣ ܐ_ܚܝܢܱܝ
Romans 16:22 ܫܐܠ ܐ_ܢܐ ܒܱ݁ܫܠܡܟ݂ܘܢ ܐܢܐ ܛܪܛܻܝܘܣ ܕ݁ܟ݂ܬ݂ܒ݁ܬ݂ ܐܓܱ݁ܪܬ݁ܐ ܒ݁ܡܪܱܢ
Romans 16:23 ܫܐܠ ܒܱ݁ܫܠܡܟ݂ܘܢ ܓܱ݁ܐܻܝܘܣ ܡܩܱܒ݁ܠܢܝ ܘܱܕ݂ܟ݂ܠܗ ܥܻܕ݁_ܬ݁ܐ ܫܐܠ ܒܱ݁ܫܠܡܟ݂ܘܢ ܐܪܱܣܛܘܣ ܪܱܒܱ݁ܝܬ݁ܐ ܕܱ݁ܡܕ݂ܻܝܢ_ܬ݁ܐ ܘܩܘܱܐܪܛܘܣ ܐܱܚܐ
Romans 16:24 ܠܱܐܠܗܐ ܕ݁ܝܢ ܗܱܘ ܕ݁ܡܫܟܱ݁ܚ ܕܱ݁ܢܫܱܪܱܪܟ݂ܘܢ ܒ݁ܐܘܱܢܓ݁ܠܻܝܘܢ ܕܻ݁ܝܠܝ ܗܱܘ ܕ݁ܐܬ݂ܟ݁ܪܙ ܥܱܠ ܝܫܘܥ ܡܫܻܝܚܐ ܒ݁ܓ݂ܠܝܢܐ ܕ݁ܐ_ܪܙܐ ܕ݁ܡܢ ܙܱܒ݂ܢܱܝ ܥܠܡܐ ܡܟ݂ܱܣܱܝ ܗ_ܘܐ
Romans 16:25 ܐܬ݂ܓ݁ܠܻܝ ܕ݁ܝܢ ܒ݁ܙܱܒ݂ܢܐ ܗܢܐ ܒ݁ܝܱܕ݂ ܟ݁ܬ݂ܒ݂ܐ ܕܱ݁ܢܒ݂ܻܝܐ ܘܱܒ݂ܦ݂ܘܩܕ݁ܢܗ ܕܱ݁ܐܠܗܐ ܕܱ݁ܠܥܠܱܡ ܐܬ݂ܻܝܕ݂ܱܥ ܠܟ݂ܠܗܘܢ ܥܱܡ_ܡܐ ܠܡܱܫܡܥܐ ܕ݁ܗܱܝܡܢܘܬ݂ܐ
Romans 16:26 ܕ݁ܗܘܝܘ ܚܱܟܻ݁ܝܡܐ ܒܱ݁ܠܚܘܕ݂ܱܘܗ_ܝ ܫܘܒ݂ܚܐ ܒ݁ܝܱܕ݂ ܝܫܘܥ ܡܫܻܝܚܐ ܠܥܠܱܡܥܠܡܻܝܢ ܐܱܡܻܝܢ
Romans 16:27 ܛܱܝܒ݁ܘܬ݂ܗ ܕ݁ܡܪܱܢ ܝܫܘܥ ܡܫܻܝܚܐ ܥܱܡ ܟ݁ܠܟ݂ܘܢ ܐܱܡܻܝܢ
1 Corinthians 1:1 ܦܱ݁ܘܠܘܣ ܩܱܪܝܐ ܘܱܫܠܻܝܚܐ ܕ݁ܝܫܘܥ ܡܫܻܝܚܐ ܒ݁ܨܒ݂ܝܢܗ ܕܱ݁ܐܠܗܐ ܘܣܘܣܬ݂ܢܻܣ ܐܱܚܐ
1 Corinthians 1:2 ܠܥܻܕ݁_ܬ݁ܐ ܕܱ݁ܐܠܗܐ ܕܱ݁ܒ݂ܩܘܪܻܢܬ݂ܘܣ ܩܪܱܝܐ ܘܩܱܕܻ݁ܝܫܐ ܕܱ݁ܒ݂ܝܫܘܥ ܡܫܻܝܚܐ ܡܩܱܕ݁ܫܻܝܢ ܘܱܠܟ݂ܠܗܘܢ ܐܱܝܠܝܢ ܕ݁ܩܪܝܢ ܫܡܗ ܕ݁ܡܪܱܢ ܝܫܘܥ ܡܫܻܝܚܐ ܒ݁ܟ݂ܠ ܐܱܬ݂ܱܪ ܕܻ݁ܝܠܗܘܢ ܘܕ݂ܻܝܠܱܢ
1 Corinthians 1:3 ܛܱܝܒ݁ܘܬ݂ܐ ܥܱܡܟ݂ܘܢ ܘܱܫܠܡܐ ܡܢ ܐܱܠܗܐ ܐܱܒ݂ܘܢ ܘܡܢ ܡܪܱܢ ܝܫܘܥ ܡܫܻܝܚܐ
1 Corinthians 1:4 ܡܱܘܕ݁ܐ ܐ_ܢܐ ܠܱܐܠܗܝ ܒ݁ܟ݂ܠܙܒ݂ܱܢ ܚܠܦ݂ܱܝܟ݁ܘܢ ܥܱܠ ܛܱܝܒ݁ܘܬ݂ܐ ܕܱ݁ܐܠܗܐ ܕ݁ܐܬ݂ܝܱܗܒܱ݁ܬ݂ ܠܟ݂ܘܢ ܒ݁ܝܫܘܥ ܡܫܻܝܚܐ
1 Corinthians 1:5 ܕܱ݁ܒ݂ܟ݂ܠ ܡܕ݁ܡ ܥܬ݂ܱܪܬ݁ܘܢ ܒ݁ܗ ܒ݁ܟ݂ܠ ܡܠܐ ܘܱܒ݂ܟ݂ܠ ܝܻܕ݂ܱܥܬ݂ܐ
1 Corinthians 1:6 ܐܱܝܟ݂ ܕ݁ܣܗܕ݁ܘܬ݂ܗ ܕܱ݁ܡܫܻܝܚܐ ܐܫܬܱ݁ܪܪܱܬ݂ ܒ݁ܟ݂ܘܢ
1 Corinthians 1:7 ܕ݁ܠܐ ܐܬ݂ܒܱ݁ܨܱܪܬ݁ܘܢ ܒܱ݁ܚܕ݂ܐ ܡܢ ܡܱܘܗܒ݂ܬ݂ܗ ܐܠܐ ܡܣܱܟ݁ܝܢ ܐܢ_ܬ݁ܘܢ ܠܓ݂ܠܝܢܗ ܕ݁ܡܪܱܢ ܝܫܘܥ ܡܫܻܝܚܐ
1 Corinthians 1:8 ܕ݁ܗܘ ܢܫܱܪܱܪܟ݂ܘܢ ܥܕ݂ܱܡܐ ܠܱܐ_ܚܪܝܬ݁ܐ ܕܱ݁ܕ݂ܠܐ ܪܫܝܢ ܬ݁ܗܘܘܢ ܒ݁ܝܱܘܡܗ ܕ݁ܡܪܱܢ ܝܫܘܥ ܡܫܻܝܚܐ
1 Corinthians 1:9 ܡܗܱܝܡܱܢ ܗ_ܘ ܐܱܠܗܐ ܕ݁ܒ݂ܻܐܝܕ݂ܗ ܐܬ݂ܩܪܻܝܬ݁ܘܢ ܠܫܱܘܬ݁ܦ݂ܘܬ݂ܐ ܕܱ݁ܒ݂ܪܗ ܝܫܘܥ ܡܫܻܝܚܐ ܡܪܱܢ
1 Corinthians 1:10 ܒ݁ܥܐ ܐ_ܢܐ ܕ݁ܝܢ ܡܢܟ݂ܘܢ ܐܱܚܱܝ ܒܱ݁ܫܡܗ ܕ݁ܡܪܱܢ ܝܫܘܥ ܡܫܻܝܚܐ ܕ݁ܬ݂ܗܘܐ ܚܕ݂ܐ ܡܠܬ݂ܐ ܠܟ݂ܠܟ݂ܘܢ ܘܠܐ ܢܗܘܝܢ ܒ݁ܟ݂ܘܢ ܦ݁ܠܱܓ݂ܘܬ݂ܐ ܐܠܐ ܬ݁ܗܘܘܢ ܓ݁ܡܻܝܪܻܝܢ ܒܱ݁ܚܕ݂ܐ ܬܱ݁ܪܥܻܝܬ݂ܐ ܘܱܒ݂ܚܱܕ݂ ܪܥܝܢܐ
1 Corinthians 1:11 ܫܠܱܚܘ ܠܻܝ ܓ݁ܝܪ ܥܠܱܝܟ݁ܘܢ ܐܱܚܱܝ ܡܢ ܒ݁ܝܬ݂ ܟ݁ܠܐܐ ܕ݁ܚܪܝܢܐ ܐܻܝܬ݂ ܒܱ݁ܝܢܬ݂ܟ݂ܘܢ
1 Corinthians 1:12 ܗܕ݂ܐ ܕ݁ܝܢ ܐܡܱܪ ܐ_ܢܐ ܕܻ݁ܐܝܬ݂ ܡܢܟ݂ܘܢ ܕ݁ܐܡܱܪ ܐܢܐ ܕ݁ܦܱ݁ܘܠܘܣ ܐ_ܢܐ ܘܻܐܝܬ݂ ܕ݁ܐܡܱܪ ܐܢܐ ܕܱ݁ܐܦ݁ܠܘ ܐ_ܢܐ ܘܻܐܝܬ݂ ܕ݁ܐܡܱܪ ܐܢܐ ܕ݁ܟ݂ܻܐܦ݂ܐ ܐ_ܢܐ ܘܻܐܝܬ݂ ܕ݁ܐܡܱܪ ܐܢܐ ܕܱ݁ܡܫܻܝܚܐ ܐ_ܢܐ
1 Corinthians 1:13 ܕܱ݁ܠܡܐ ܐܬ݂ܦܱ݁ܠܱܓ݂ ܠܗ ܡܫܻܝܚܐ ܐܱܘ ܠܡܐ ܦܱ݁ܘܠܘܣ ܐܙܕ݁ܩܦ݂ ܥܱܠ ܐܱܦܱ݁ܝܟ݁ܘܢ ܐܱܘ ܒܱ݁ܫܡܗ ܕ݁ܦܱ݁ܘܠܘܣ ܥܡܱܕ݁ܬ݁ܘܢ
1 Corinthians 1:14 ܡܱܘܕ݁ܐ ܐ_ܢܐ ܠܱܐܠܗܝ ܕܱ݁ܠܐ_ܢܫ ܡܢܟ݂ܘܢ ܠܐ ܐܱܥܡܕ݂ܬ݂ ܐܠܐ ܠܱܟ݁ܪܻܝܣܦ݁ܘܣ ܘܱܠܓ݂ܱܐܻܝܘܣ
1 Corinthians 1:15 ܕ݁ܠܐ ܐ_ܢܫ ܢܻܐܡܱܪ ܕܱ݁ܒ݂ܫܡܝ ܐܱܥܡܕ݂ܬ݂
1 Corinthians 1:16 ܐܱܥܡܕ݂ܬ݂ ܕ݁ܝܢ ܐܦ݂ ܠܒ݂ܱܝܬ݁ܗ ܕ݁ܐܣܛܦ݂ܱܢܱܐ ܬ݁ܘܒ݂ ܕ݁ܝܢ ܠܐ ܝܕ݂ܱܥ ܐ_ܢܐ ܐܢ ܠܐ_ܢܫ ܐ_ܚܪܻܝܢ ܐܱܥܡܕ݂ܬ݂
1 Corinthians 1:17 ܠܐ ܓ݁ܝܪ ܫܱܕ݁ܪܱܢܝ ܡܫܻܝܚܐ ܠܡܱܥܡܕ݂ܘ ܐܠܐ ܠܱܡܣܱܒ݁ܪܘ ܠܐ ܒ݁ܚܟ݂ܡܱܬ݂ ܡܠܐ ܕ݁ܠܐ ܢܣܬܱ݁ܪܱܩ ܙܩܻܝܦ݂ܗ ܕܱ݁ܡܫܻܝܚܐ
1 Corinthians 1:18 ܡܠܬ݂ܐ ܓ݁ܝܪ ܕܱ݁ܙܩܻܝܦ݂ܐ ܠܱܐܒ݂ܻܝܕ݂ܐ ܫܛܝܘܬ݂ܐ ܗ_ܝ ܠܱܢ ܕ݁ܝܢ ܠܱܐܝܠܝܢ ܕ݁ܚܱܝܻܝܢܱܢ ܚܱܝܠܐ ܗ_ܝ ܕܱ݁ܐܠܗܐ
1 Corinthians 1:19 ܟ݁ܬ݂ܻܝܒ݂ ܓ݁ܝܪ ܕܱ݁ܐܘܒ݁ܕ݂ ܚܟ݂ܡܬ݂ܐ ܕ݁ܚܱܟܻ݁ܝܡܐ ܘܐܓ݂ܠܘܙ ܬܱ݁ܪܥܻܝܬ݂ܐ ܕ݁ܣܱܟ݁ܘܠܬ݂ܢܐ
1 Corinthians 1:20 ܐܱܝܟ݁ܐ ܗܘ ܚܱܟܻ݁ܝܡܐ ܐܱܘ ܐܱܝܟ݁ܐ ܗܘ ܣܦ݂ܪܐ ܐܱܘ ܐܱܝܟ݁ܐ ܗܘ ܕ݁ܪܘܫܐ ܕ݁ܥܠܡܐ ܗܢܐ ܠܐ ܗܐ ܐܱܫܛܝܗ ܐܱܠܗܐ ܚܟ݂ܡܬ݂ܗ ܕ݁ܥܠܡܐ ܗܢܐ
1 Corinthians 1:21 ܡܛܠ ܓ݁ܝܪ ܕܱ݁ܒ݂ܚܟ݂ܡܬ݂ܗ ܕܱ݁ܐܠܗܐ ܠܐ ܝܻܕ݂ܱܥ ܥܠܡܐ ܒ݁ܚܟ݂ܡܬ݂ܐ ܠܱܐܠܗܐ ܨܒ݂ܐ ܐܱܠܗܐ ܕܱ݁ܒ݂ܫܛܝܘܬ݂ܐ ܕ݁ܟ݂ܪܘܙܘܬ݂ܐ ܢܱܚܐ ܠܱܐܝܠܝܢ ܕܱ݁ܡܗܱܝܡܢܻܝܢ
1 Corinthians 1:22 ܡܛܠ ܕܻ݁ܝܗܘܕ݂ܝܐ ܐܬ݂ܘܬ݂ܐ ܫܐܠܻܝܢ ܘܱܐܪܡܝܐ ܚܟ݂ܡܬ݂ܐ ܒ݁ܥܝܢ
1 Corinthians 1:23 ܚܢܱܢ ܕ݁ܝܢ ܡܱܟ݂ܪܙܻܝܢܱܢ ܡܫܻܝܚܐ ܟܱ݁ܕ݂ ܙܩܻܝܦ݂ ܬ݁ܘܩܱܠܬ݁ܐ ܠܻܝܗܘܕ݂ܝܐ ܘܠܱܐܪܡܝܐ ܫܛܝܘܬ݂ܐ
1 Corinthians 1:24 ܠܗܢܘܢ ܕ݁ܝܢ ܕܱ݁ܩܪܝܢ ܝܻܗܘܕ݂ܝܐ ܘܱܐܪܡܝܐ ܡܫܻܝܚܐ ܚܱܝܠܐ ܕܱ݁ܐܠܗܐ ܘܚܟ݂ܡܬ݂ܐ ܕܱ݁ܐܠܗܐ
1 Corinthians 1:25 ܡܛܠ ܕ݁ܫܛܝܘܬ݂ܗ ܕܱ݁ܐܠܗܐ ܚܱܟܻ݁ܝܡܐ ܗ_ܝ ܡܢ ܒ݁ܢܱܝܢܫܐ ܘܱܟ݂ܪܻܝܗܘܬ݂ܗ ܕܱ݁ܐܠܗܐ ܚܱܝܠܬ݂ܢܝܐ ܗ_ܝ ܡܢ ܒ݁ܢܱܝ ܐ_ܢܫܐ
1 Corinthians 1:26 ܚܙܱܘ ܓ݁ܝܪ ܐܦ݂ ܩܪܝܬ݁ܟ݂ܘܢ ܐܱܚܱܝ ܕ݁ܠܐ ܣܱܓܻ݁ܝܐܝܻܢ ܒ݁ܟ݂ܘܢ ܚܱܟܻ݁ܝܡܐ ܒܱ݁ܒ݂ܣܱܪ ܘܠܐ ܣܱܓܻ݁ܝܐܝܻܢ ܒ݁ܟ݂ܘܢ ܚܱܝܠܬ݂ܢܐ ܘܠܐ ܣܱܓܻ݁ܝܐܝܻܢ ܒ݁ܟ݂ܘܢ ܒ݁ܢܱܝ ܛܘܗܡܐ ܪܱܒ݁ܐ
1 Corinthians 1:27 ܐܠܐ ܓ݁ܒ݂ܐ ܐܱܠܗܐ ܠܣܱܟ݂ܠܱܘܗ_ܝ ܕ݁ܥܠܡܐ ܕ݁ܢܱܒ݂ܗܬ݂ ܠܚܱܟܻ݁ܝܡܐ ܘܱܓ݂ܒ݂ܐ ܟ݁ܪܻܝܗܱܘܗ_ܝ ܕ݁ܥܠܡܐ ܕ݁ܢܱܒ݂ܗܬ݂ ܠܚܱܝܠܬ݂ܢܐ
1 Corinthians 1:28 ܘܱܓ݂ܒ݂ܐ ܠܱܐܝܠܝܢ ܕܱ݁ܒ݂ܨܻܝܪ ܛܘܗܡܗܘܢ ܒ݁ܥܠܡܐ ܘܱܠܡܱܣܠܱܝܐ ܘܠܱܐܝܠܝܢ ܕ݁ܠܱܝܬ݁ ܐܢܘܢ ܕܱ݁ܢܒ݂ܱܛܠ ܠܱܐܝܠܝܢ ܕܻ݁ܐܝܬ݂ܱܝܗܘܢ
1 Corinthians 1:29 ܕ݁ܠܐ ܢܫܬܱ݁ܒ݂ܗܱܪ ܟ݁ܠ ܒ݁ܣܱܪ ܩܕ݂ܡܱܘܗ_ܝ
1 Corinthians 1:30 ܐܦ݂ ܐܱܢ_ܬ݁ܘܢ ܕ݁ܝܢ ܡܢܗ ܐܱܢ_ܬ݁ܘܢ ܒ݁ܝܫܘܥ ܡܫܻܝܚܐ ܗܱܘ ܕܱ݁ܗܘܐ ܠܱܢ ܚܟ݂ܡܬ݂ܐ ܡܢ ܐܱܠܗܐ ܘܙܱܕܻ݁ܝܩܘܬ݂ܐ ܘܩܱܕܻ݁ܝܫܘܬ݂ܐ ܘܦ݂ܘܪܩܢܐ
1 Corinthians 1:31 ܐܱܝܟ݂ ܕܱ݁ܟ݂ܬ݂ܻܝܒ݂ ܕ݁ܡܱܢ ܕ݁ܡܫܬܱ݁ܒ݂ܗܱܪ ܒ݁ܡܪܝܐ ܢܫܬܱ݁ܒ݂ܗܱܪ
1 Corinthians 2:1 ܘܐܢܐ ܐܱܚܱܝ ܟܱ݁ܕ݂ ܐܬ݂ܻܝܬ݂ ܠܘܬ݂ܟ݂ܘܢ ܠܐ ܒ݁ܡܱܡܠ_ܠܐ ܪܱܘܪܒ݂ܐ ܐܦ݂ܠܐ ܒ݁ܚܟ݂ܡܬ݂ܐ ܣܱܒܱ݁ܪܬ݁ܟ݂ܘܢ ܐ_ܪܙܗ ܕܱ݁ܐܠܗܐ
1 Corinthians 2:2 ܘܠܐ ܕ݁ܢܬ݂ ܢܱܦ݂ܫܝ ܒܱ݁ܝܢܬ݂ܟ݂ܘܢ ܐܱܝܟ݂ ܕ݁ܡܕ݁ܡ ܝܕ݂ܱܥ ܐ_ܢܐ ܐܠܐ ܐܢ ܠܝܫܘܥ ܡܫܻܝܚܐ ܐܦ݂ ܠܗ ܟܱ݁ܕ݂ ܙܩܻܝܦ݂
1 Corinthians 2:3 ܘܐܢܐ ܒ݁ܕ݂ܚܠܬ݂ܐ ܣܱܓܻ݁ܝܐܬ݂ܐ ܘܒ݂ܱܪܬ݂ܻܝܬ݂ܐ ܗܘܻܝܬ݂ ܠܘܬ݂ܟ݂ܘܢ
1 Corinthians 2:4 ܘܡܠܱܬ݂ܝ ܘܟ݂ܪܘܙܘܬ݂ܝ ܠܐ ܗܘܬ݂ ܒܱ݁ܡܦܻ݁ܝܣܢܘܬ݂ܐ ܕ݁ܡܠܐ ܕ݁ܚܟ݂ܡܬ݂ܐ ܐܠܐ ܒ݁ܬ݂ܱܚܘܻܝܬ݂ܐ ܕ݁ܪܘܚܐ ܘܱܕ݂ܚܱܝܠܐ
1 Corinthians 2:5 ܕ݁ܠܐ ܬ݁ܗܘܐ ܗܱܝܡܢܘܬ݂ܟ݂ܘܢ ܒ݁ܚܟ݂ܡܬ݂ܐ ܕܱ݁ܒ݂ܢܱܝܢܫܐ ܐܠܐ ܒ݁ܚܱܝܠܐ ܕܱ݁ܐܠܗܐ
1 Corinthians 2:6 ܚܟ݂ܡܬ݂ܐ ܕ݁ܝܢ ܡܡܱܠܠܻܝܢܱܢ ܒܱ݁ܓ݂ܡܻܝܪܐ ܚܟ݂ܡܬ݂ܐ ܠܐ ܕ݁ܗܢܐ ܥܠܡܐ ܐܦ݂ܠܐ ܕ݁ܫܱܠܻܝܛܢܱܘܗ_ܝ ܕ݁ܥܠܡܐ ܗܢܐ ܕ݁ܡܬ݂ܒܱ݁ܛܠܻܝܢ
1 Corinthians 2:7 ܐܠܐ ܡܡܱܠܠܻܝܢܱܢ ܚܟ݂ܡܬ݂ܐ ܕܱ݁ܐܠܗܐ ܒ݁ܐ_ܪܙ ܗܝ ܕܱ݁ܡܟ݂ܱܣܝܐ ܗ_ܘܬ݂ ܘܩܱܕ݁ܡ ܗ_ܘܐ ܦܱ݁ܪܫܗ ܐܱܠܗܐ ܡܢ ܩܕ݂ܡ ܥܠܡܐ ܠܫܘܒ݂ܚܐ ܕܻ݁ܝܠܱܢ
1 Corinthians 2:8 ܗܝ ܕ݁ܚܱܕ݂ ܡܢ ܫܱܠܻܝܛܢܐ ܕ݁ܥܠܡܐ ܗܢܐ ܠܐ ܝܱܕ݂ܥܗ ܐܠܘ ܓ݁ܝܪ ܝܱܕ݂ܥܘܗ ܠܱܘ ܠܡܪܗ ܕ݁ܬ݂ܫܒ݁ܘܚܬ݁ܐ ܙܩܦܻ݁ܝܢ ܗ_ܘܱܘ
1 Corinthians 2:9 ܐܠܐ ܐܱܝܟ݂ ܕܱ݁ܟ݂ܬ݂ܻܝܒ݂ ܕ݁ܥܱܝܢܐ ܠܐ ܚܙܬ݂ ܘܐܕ݂ܢܐ ܠܐ ܫܡܥܱܬ݂ ܘܥܱܠ ܠܒ݁ܐ ܕ݁ܒ݂ܱܪܢܫܐ ܠܐ ܣܠܩ ܡܕ݁ܡ ܕ݁ܛܱܝܒ݂ ܐܱܠܗܐ ܠܱܐܝܠܝܢ ܕ݁ܪܚܡܻܝܢ ܠܗ
1 Corinthians 2:10 ܠܱܢ ܕ݁ܝܢ ܓܱ݁ܠܐ ܐܱܠܗܐ ܒ݁ܪܘܚܗ ܪܘܚܐ ܓ݁ܝܪ ܟ݁ܠܡܕ݁ܡ ܒ݁ܨܝܐ ܐܦ݂ ܥܘܡܩܱܘܗ_ܝ ܕܱ݁ܐܠܗܐ
1 Corinthians 2:11 ܐܱܝܢܐ ܗܘ ܓ݁ܝܪ ܒܱ݁ܪܢܫܐ ܕ݁ܝܕ݂ܱܥ ܕܱ݁ܒ݂ܒ݂ܱܪܢܫܐ ܐܠܐ ܐܢ ܪܘܚܐ ܕ݁ܒ݂ܱܪ ܐ_ܢܫܐ ܕ݁ܒ݂ܗ ܗܟ݂ܱܢܐ ܐܦ݂ ܕ݁ܒ݂ܱܐܠܗܐ ܐ_ܢܫ ܠܐ ܝܕ݂ܱܥ ܐܠܐ ܐܢ ܪܘܚܗ ܕܱ݁ܐܠܗܐ
1 Corinthians 2:12 ܚܢܱܢ ܕ݁ܝܢ ܠܐ ܗ_ܘܐ ܪܘܚܐ ܕ݁ܥܠܡܐ ܢܣܱܒ݂ܢ ܐܠܐ ܪܘܚܐ ܕ݁ܡܢ ܐܱܠܗܐ ܕ݁ܢܕܱ݁ܥ ܡܱܘܗܒ݂ܬ݂ܐ ܕ݁ܡܢ ܐܱܠܗܐ ܐܬ݂ܻܝܗܒ݂ ܠܱܢ
1 Corinthians 2:13 ܐܱܝܠܝܢ ܕ݁ܐܦ݂ ܡܡܱܠܠܻܝܢܱܢ ܠܐ ܗ_ܘܐ ܒ݁ܝܘܠܦ݁ܢܐ ܕ݁ܡܠܐ ܕ݁ܚܟ݂ܡܬ݂ܐ ܕܱ݁ܒ݂ܢܱܝܢܫܐ ܐܠܐ ܒ݁ܝܘܠܦ݁ܢܐ ܕ݁ܪܘܚܐ ܘܱܠܪܘܚܢܐ ܪܘܚܢܝܬ݂ܐ ܡܦ݂ܱܚܡܻܝܢܱܢ
1 Corinthians 2:14 ܒܱ݁ܪܢܫܐ ܓ݁ܝܪ ܕ݁ܒ݂ܱܢܦ݂ܫ ܗ_ܘ ܠܐ ܡܩܱܒ݁ܠ ܪܘܚܢܝܬ݂ܐ ܫܛܝܘܬ݂ܐ ܐܢܝܢ ܓ݁ܝܪ ܠܗ ܘܠܐ ܡܫܟܱ݁ܚ ܕ݁ܢܕܱ݁ܥ ܕܱ݁ܒ݂ܪܘܚ ܡܬ݁ܕ݂ܻܝܢ
1 Corinthians 2:15 ܪܘܚܢܐ ܕ݁ܝܢ ܟ݁ܠ ܡܕ݁ܡ ܕ݁ܐܢ ܘܗܘ ܡܢ ܐ_ܢܫ ܠܐ ܡܬ݁ܕ݂ܻܝܢ
1 Corinthians 2:16 ܡܱܢܘ ܓ݁ܝܪ ܝܻܕ݂ܱܥ ܪܥܝܢܗ ܕ݁ܡܪܝܐ ܕ݁ܢܱܠܦ݂ܻܝܘܗ_ܝ ܠܱܢ ܕ݁ܝܢ ܪܥܝܢܐ ܕܱ݁ܡܫܻܝܚܐ ܐܻܝܬ݂ ܠܱܢ
1 Corinthians 3:1 ܘܐܢܐ ܐܱܚܱܝ ܠܐ ܐܫܟ݁ܚܬ݂ ܕ݁ܐܡܱܠܠ ܥܱܡܟ݂ܘܢ ܐܱܝܟ݂ ܕ݁ܥܱܡ ܪܘܚܢܐ ܐܠܐ ܐܱܝܟ݂ ܕ݁ܥܱܡ ܦܱ݁ܓ݂ܪܢܐ ܘܱܐܝܟ݂ ܕܱ݁ܠܝܱܠܘܕ݂ܐ ܒܱ݁ܡܫܻܝܚܐ
1 Corinthians 3:2 ܚܱܠܒ݂ܐ ܐܱܫܩܻܝܬ݂ܟ݂ܘܢ ܘܠܐ ܝܗܒ݁ܬ݂ ܠܟ݂ܘܢ ܡܐܟ݂ܘܠܬ݁ܐ ܠܐ ܓ݁ܝܪ ܥܕ݂ܱܟܻ݁ܝܠ ܡܫܟ݁ܚܻܝܢ ܗ_ܘܱܝܬ݁ܘܢ ܐܠܐ ܐܦ݂ܠܐ ܗܫܐ ܡܫܟ݁ܚܻܝܢ ܐܢ_ܬ݁ܘܢ
1 Corinthians 3:3 ܥܕ݂ܱܟܻ݁ܝܠ ܓ݁ܝܪ ܒܱ݁ܒ݂ܣܱܪ ܐܱܢ_ܬ݁ܘܢ ܐܱܝܟ݁ܐ ܓ݁ܝܪ ܕܻ݁ܐܝܬ݂ ܒ݁ܟ݂ܘܢ ܚܣܡܐ ܘܚܪܝܢܐ ܘܦ݂ܠܱܓ݂ܘܬ݂ܐ ܠܐ ܗܐ ܦܱ݁ܓ݂ܪܢܐ ܐܢ_ܬ݁ܘܢ ܘܒ݂ܱܒ݂ܣܱܪ ܡܗܱܠܟ݂ܻܝܢ ܐܢ_ܬ݁ܘܢ
1 Corinthians 3:4 ܡܐ ܕ݁ܐܡܱܪ ܓ݁ܝܪ ܐ_ܢܫ ܐ_ܢܫ ܡܢܟ݂ܘܢ ܐܢܐ ܕ݁ܦܱ݁ܘܠܘܣ ܐ_ܢܐ ܘܱܐ_ܚܪܻܢܐ ܐܡܱܪ ܐ_ܢܐ ܕܱ݁ܐܦ݁ܠܘ ܐ_ܢܐ ܠܐ ܗܐ ܦܱ݁ܓ݂ܪܢܐ ܐܢ_ܬ݁ܘܢ
1 Corinthians 3:5 ܡܱܢܘ ܓ݁ܝܪ ܦܱ݁ܘܠܘܣ ܐܱܘ ܡܱܢܘ ܐܱܦ݁ܠܘ ܐܠܐ ܡܫܱܡܫܢܐ ܕ݁ܒ݂ܻܐܝܕ݂ܱܝܗܘܢ ܗܱܝܡܢܬ݁ܘܢ ܘܐ_ܢܫ ܐ_ܢܫ ܐܱܝܟ݂ ܕ݁ܝܱܗ_ܒ݂ ܠܗ ܡܪܝܐ
1 Corinthians 3:6 ܐܢܐ ܢܨܒ݁ܬ݂ ܘܱܐܦ݁ܠܘ ܐܱܫܩܻܝ ܐܠܐ ܐܱܠܗܐ ܪܱܒܻ݁ܝ
1 Corinthians 3:7 ܠܐ ܗܟ݂ܻܝܠ ܗܱܘ ܕ݁ܢܨܒ݂ ܐܻܝܬ݂ܱܘܗ_ܝ ܡܕ݁ܡ ܘܠܐ ܗܱܘ ܕ݁ܡܱܫܩܐ ܐܠܐ ܐܱܠܗܐ ܕܱ݁ܡܪܱܒ݁ܐ
1 Corinthians 3:8 ܡܱܢ ܕ݁ܢܨܒ݂ ܕ݁ܝܢ ܘܡܱܢ ܕ݁ܡܱܫܩܐ ܚܱܕ݂ ܐܢܘܢ ܘܐ_ܢܫ ܐܱܝܟ݂ ܥܱܡܠܗ ܐܱܓ݂ܪܗ ܡܩܱܒ݁ܠ
1 Corinthians 3:9 ܥܱܡ ܐܱܠܗܐ ܓ݁ܝܪ ܦ݁ܠܚܻܝܢܱܢ ܘܦ݂ܘܠܚܢܐ ܕܱ݁ܐܠܗܐ ܘܒ݂ܢܝܢܐ ܕܱ݁ܐܠܗܐ ܐܱܢ_ܬ݁ܘܢ ܐܢܘܢ
1 Corinthians 3:10 ܘܱܐܝܟ݂ ܛܱܝܒ݁ܘܬ݂ܐ ܕܱ݁ܐܠܗܐ ܕ݁ܐܬ݂ܝܱܗܒܱ݁ܬ݂ ܠܻܝ ܣܡܬ݂ ܫܬ݂ܐܣܬ݁ܐ ܐܱܝܟ݂ ܐܱܪܕܻ݁ܟ݂ܠܐ ܚܱܟܻ݁ܝܡܐ ܐ_ܚܪܻܢܐ ܕ݁ܝܢ ܥܠܝܗ ܒ݁ܢܐ ܟ݁ܠܢܫ ܕ݁ܝܢ ܢܚܙܐ ܐܱܝܟܱ݁ܢ ܒ݁ܢܐ ܥܠܝܗ
1 Corinthians 3:11 ܫܬ݂ܐܣܬ݁ܐ ܓ݁ܝܪ ܐ_ܚܪܻܬ݂ܐ ܣܛܱܪ ܡܢ ܗܕ݂ܐ ܕ݁ܣܻܝܡܐ ܐ_ܢܫ ܠܐ ܡܫܟܱ݁ܚ ܠܱܡܣܡ ܕܻ݁ܐܝܬ݂ܝܗ ܝܫܘܥ ܡܫܻܝܚܐ
1 Corinthians 3:12 ܘܐܢ ܐ_ܢܫ ܕ݁ܝܢ ܒ݁ܢܐ ܥܱܠ ܗܕ݂ܐ ܫܬ݂ܐܣܬ݁ܐ ܕܱ݁ܗܒ݂ܐ ܐܱܘ ܣܻܐܡܐ ܐܱܘ ܟܻ݁ܐܦ݂ܐ ܝܱܩܻܝܪܬ݂ܐ ܐܱܘ ܩܱܝܣܐ ܐܱܘ ܥܡܻܝܪܐ ܐܱܘ ܚܱܒ݁ܬ݂ܐ
1 Corinthians 3:13 ܥܒ݂ܕ݂ܐ ܕ݁ܟ݂ܠܢܫ ܡܬ݂ܓ݁ܠܐ ܝܱܘܡܐ ܓ݁ܝܪ ܗܱܘ ܓ݁ܠܐ ܠܗ ܡܛܠ ܕܱ݁ܒ݂ܢܘܪܐ ܡܬ݂ܓ݁ܠܐ ܘܱܥܒ݂ܕ݂ܗ ܕ݁ܟ݂ܠܢܫ ܐܱܝܟܱ݁ܢܐ ܐܻܝܬ݂ܱܘܗ_ܝ ܢܘܪܐ ܬ݁ܦ݂ܪܫܻܝܘܗ_ܝ
1 Corinthians 3:14 ܘܱܐܝܢܐ ܕܱ݁ܢܩܱܘܐ ܥܒ݂ܕ݂ܗ ܗܱܘ ܕ݁ܒ݂ܢܐ ܐܱܓ݂ܪܗ ܢܩܱܒ݁ܠ
1 Corinthians 3:15 ܘܱܐܝܢܐ ܕܱ݁ܥܒ݂ܕ݂ܗ ܢܻܐܩܱܕ݂ ܢܚܣܱܪ ܗܘ ܕ݁ܝܢ ܢܫܬܱ݁ܘܙܱܒ݂ ܗܟ݂ܱܢܐ ܕ݁ܝܢ ܐܱܝܟ݂ ܕ݁ܡܢ ܢܘܪܐ
1 Corinthians 3:16 ܠܐ ܝܕ݂ܥܻܝܢ ܐܢ_ܬ݁ܘܢ ܕ݁ܗܱܝܟ݁ܠܗ ܐܱܢ_ܬ݁ܘܢ ܕܱ݁ܐܠܗܐ ܘܪܘܚܗ ܕܱ݁ܐܠܗܐ ܥܡܪܐ ܒ݁ܟ݂ܘܢ
1 Corinthians 3:17 ܘܡܱܢ ܕܱ݁ܡܚܱܒ݁ܠ ܗܱܝܟ݁ܠܗ ܕܱ݁ܐܠܗܐ ܡܚܱܒ݁ܠ ܠܗ ܐܱܠܗܐ ܗܱܝܟ݁ܠܗ ܓ݁ܝܪ ܕܱ݁ܐܠܗܐ ܩܱܕܻ݁ܝܫ ܗ_ܘ ܕܱ݁ܐܢ_ܬ݁ܘܢ ܐܢܘܢ
1 Corinthians 3:18 ܐ_ܢܫ ܠܐ ܢܱܛܥܐ ܢܱܦ݂ܫܗ ܡܱܢ ܕ݁ܣܒ݂ܱܪ ܒ݁ܟ݂ܘܢ ܕ݁ܚܱܟܻ݁ܝܡ ܗ_ܘ ܒ݁ܥܠܡܐ ܗܢܐ ܢܗܘܐ ܠܗ ܣܱܟ݂ܠܐ ܕ݁ܢܗܘܐ ܚܱܟܻ݁ܝܡܐ
1 Corinthians 3:19 ܚܟ݂ܡܬ݂ܗ ܓ݁ܝܪ ܕ݁ܥܠܡܐ ܗܢܐ ܠܠܘܬ݂ܐ ܗ_ܝ ܠܘܬ݂ ܐܱܠܗܐ ܟ݁ܬ݂ܻܝܒ݂ ܗ_ܘ ܓ݁ܝܪ ܕ݁ܐܚܕ݂ ܚܱܟܻ݁ܝܡܐ ܒ݁ܚܪܥܘܬ݂ܗܘܢ
1 Corinthians 3:20 ܘܬ݂ܘܒ݂ ܡܪܝܐ ܝܕ݂ܱܥ ܡܱܚܫܒ݂ܬ݂ܗܘܢ ܕ݁ܚܱܟܻ݁ܝܡܐ ܕܱ݁ܣܪܻܝܩܢ ܐܢܝܢ
1 Corinthians 3:21 ܡܛܠ ܗܢܐ ܠܐ ܐ_ܢܫ ܢܫܬܱ݁ܒ݂ܗܱܪ ܒܱ݁ܒ݂ܢܱܝܢܫܐ ܟ݁ܠܡܕ݁ܡ ܓ݁ܝܪ ܕܻ݁ܝܠܟ݂ܘܢ ܗ_ܘ
1 Corinthians 3:22 ܐܢ ܦܱ݁ܘܠܘܣ ܘܐܢ ܐܱܦ݁ܠܘ ܘܐܢ ܟܻ݁ܐܦ݂ܐ ܘܐܢ ܥܠܡܐ ܘܐܢ ܚܱܝܐ ܘܐܢ ܡܱܘܬ݁ܐ ܘܐܢ ܕ݁ܩܝܡܢ ܘܐܢ ܕܱ݁ܥܬ݂ܻܝܕ݂ܢ ܟ݁ܠ ܡܕ݁ܡ ܕܻ݁ܝܠܟ݂ܘܢ ܗ_ܘ
1 Corinthians 3:23 ܘܱܐܢ_ܬ݁ܘܢ ܕܱ݁ܡܫܻܝܚܐ ܘܱܡܫܻܝܚܐ ܕܱ݁ܐܠܗܐ
1 Corinthians 4:1 ܗܟ݂ܱܢܐ ܗܘܱܝܢ ܚܫܻܝܒ݂ܻܝܢ ܠܟ݂ܘܢ ܐܱܝܟ݂ ܡܫܱܡܫܢܐ ܕܱ݁ܡܫܻܝܚܐ ܘܪܱܒܱ݁ܝ ܒ݁ܬ݁ܐ ܕ݁ܐ_ܪܙܱܘܗ_ܝ ܕܱ݁ܐܠܗܐ
1 Corinthians 4:2 ܗܪܟ݁ܐ ܡܟܻ݁ܝܠ ܡܬ݂ܒ݁ܥܐ ܒ݁ܪܱܒܱ݁ܝ ܒ݁ܬ݁ܐ ܕ݁ܐ_ܢܫ ܟܱ݁ܕ݂ ܡܗܱܝܡܱܢ ܢܫܬ݁ܟ݂ܱܚ
1 Corinthians 4:3 ܠܻܝ ܕ݁ܝܢ ܗܕ݂ܐ ܒ݁ܨܻܝܪܘܬ݂ܐ ܗ_ܝ ܠܻܝ ܕ݁ܡܢܟ݂ܘܢ ܐܬ݁ܕ݂ܻܝܢ ܐܱܘ ܡܢ ܟ݁ܠ ܒܱ݁ܪ ܐ_ܢܫ ܐܠܐ ܐܦ݂ܠܐ ܐܢܐ ܢܱܦ݂ܫܝ ܕ݁ܐܢ ܐ_ܢܐ
1 Corinthians 4:4 ܠܐ ܓ݁ܝܪ ܡܕ݁ܡ ܒ݁ܢܱܦ݂ܫܝ ܚܫܻܝܫ ܐ_ܢܐ ܐܠܐ ܠܱܘ ܒ݁ܗܕ݂ܐ ܐܙܕܱ݁ܕ݁ܩܬ݂ ܕܱ݁ܝܢܝ ܓ݁ܝܪ ܡܪܝܐ ܗܘ
1 Corinthians 4:5 ܡܛܠ ܗܢܐ ܠܐ ܡܢ ܩܕ݂ܡ ܙܱܒ݂ܢܐ ܬ݁ܗܘܘܢ ܕ݁ܝܢܻܝܢ ܥܕ݂ܱܡܐ ܕ݁ܢܻܐܬ݂ܐ ܡܪܝܐ ܗܱܘ ܕ݁ܡܱܢܗܱܪ ܟܱ݁ܣܝܬ݂ܗ ܕ݁ܚܫܘܟ݂ܐ ܘܓ݂ܠܐ ܡܱܚܫܒ݂ܬ݂ܗܘܢ ܕ݁ܠܒܱ݁ܘܬ݂ܐ ܘܗܝܕ݁ܝܢ ܢܗܘܐ ܫܘܒ݂ܚܐ ܠܐ_ܢܫ ܐ_ܢܫ ܡܢ ܐܱܠܗܐ
1 Corinthians 4:6 ܗܠܝܢ ܕ݁ܝܢ ܐܱܚܱܝ ܡܛܠܬ݂ܟ݂ܘܢ ܗ_ܘ ܣܡܬ݂ ܥܱܠ ܦܱ݁ܪܨܘܦ݁ܐ ܕܻ݁ܝܠܝ ܘܕ݂ܱܐܦ݁ܠܘ ܕ݁ܒ݂ܱܢ ܬܻ݁ܐܠܦ݁ܘܢ ܕ݁ܠܐ ܬ݁ܬ݂ܪܱܥܘܢ ܝܱܬܻ݁ܝܪ ܡܢ ܡܐ ܕܱ݁ܟ݂ܬ݂ܻܝܒ݂ ܘܐ_ܢܫ ܥܱܠ ܚܱܒ݂ܪܗ ܠܐ ܢܬ݁ܪܻܝܡ ܡܛܠ ܐ_ܢܫ
1 Corinthians 4:7 ܡܱܢܘ ܓ݁ܝܪ ܒ݁ܨܟ݂ ܐܱܘ ܡܢܐ ܐܻܝܬ݂ ܠܟ݂ ܕ݁ܠܐ ܢܣܱܒ݂ܬ݁ ܘܐܢ ܢܣܱܒ݂ܬ݁ ܠܡܢܐ ܡܫܬܱ݁ܒ݂ܗܱܪ ܐܱܢ_ܬ݁ ܐܱܝܟ݂ ܗܱܘ ܕ݁ܠܐ ܢܣܱܒ݂ܬ݁
1 Corinthians 4:8 ܡܢ ܟܱ݁ܕ݁ܘ ܣܒ݂ܱܥܬ݁ܘܢ ܠܟ݂ܘܢ ܘܱܥܬ݂ܱܪܬ݁ܘܢ ܘܒ݂ܠܥܕ݂ܱܝܢ ܐܱܡܠܟ݂ܬ݁ܘܢ ܐܫܬ݁ܘܦ݂ ܕ݁ܝܢ ܐܱܡܠܟ݂ܬ݁ܘܢ ܕ݁ܐܦ݂ ܚܢܱܢ ܢܱܡܠܟ݂ ܥܱܡܟ݂ܘܢ
1 Corinthians 4:9 ܣܒ݂ܱܪ ܐ_ܢܐ ܓ݁ܝܪ ܕ݁ܠܱܢ ܠܱܫܠܻܝܚܐ ܐ_ܚܪܝܐ ܗ_ܘ ܣܡܱܢ ܐܱܠܗܐ ܐܱܝܟ݂ ܕܱ݁ܠܡܱܘܬ݁ܐ ܕܱ݁ܗܘܱܝܢ ܬ݁ܐܱܛܪܘܢ ܠܥܠܡܐ ܘܱܠܡܱܠܱܐܟ݂ܐ ܘܠܱܒ݂ܢܱܝܢܫܐ
1 Corinthians 4:10 ܚܢܱܢ ܫܛܱܝܐ ܡܛܠ ܡܫܻܝܚܐ ܐܱܢ_ܬ݁ܘܢ ܕ݁ܝܢ ܚܱܟܻ݁ܝܡܐ ܒܱ݁ܡܫܻܝܚܐ ܚܢܱܢ ܟ݁ܪܻܝܗܐ ܘܱܐܢ_ܬ݁ܘܢ ܚܱܝܠܬ݂ܢܐ ܐܱܢ_ܬ݁ܘܢ ܡܫܬܱ݁ܒ݁ܚܻܝܢ ܘܱܚܢܱܢ ܡܨܛܱܥܪܻܝܢ
1 Corinthians 4:11 ܥܕ݂ܱܡܐ ܠܗܕ݂ܐ ܫܥܬ݂ܐ ܟܱ݁ܦ݂ܢܻܝܢܱܢ ܘܱܨܗܝܢܱܢ ܘܥܱܪܛܠܝܻܝܢܱܢ ܘܡܬ݂ܩܱܦ݁ܚܻܝܢܱܢ ܘܒ݂ܝܬ݂ ܩܝܡܐ ܠܱܝܬ݁ ܠܱܢ
1 Corinthians 4:12 ܘܠܐܝܢܱܢ ܟܱ݁ܕ݂ ܦ݁ܠܚܻܝܢܱܢ ܒܻ݁ܐܝܕ݂ܱܝܢ ܡܨܱܥܪܻܝܢ ܠܱܢ ܘܱܡܒ݂ܱܪܟ݂ܻܝܢܱܢ ܪܕ݂ܦܻ݁ܝܢ ܠܱܢ ܘܱܡܣܱܝܒ݁ܪܻܝܢܱܢ
1 Corinthians 4:13 ܡܨܱܚܝܢ ܠܱܢ ܘܒ݂ܥܝܢܱܢ ܡܢܗܘܢ ܐܱܝܟ݂ ܢܦ݂ܬ݂ܐ ܕ݁ܥܠܡܐ ܗܘܱܝܢ ܘܟ݂ܘܦ݁ܪܐ ܕ݁ܟ݂ܠܢܫ ܥܕ݂ܱܡܐ ܠܗܫܐ
1 Corinthians 4:14 ܠܐ ܗ_ܘܐ ܐܱܝܟ݂ ܕܱ݁ܐܒ݂ܗܬ݂ܟ݂ܘܢ ܟ݁ܬ݂ܒ݂ ܐ_ܢܐ ܗܠܝܢ ܐܠܐ ܐܱܝܟ݂ ܕ݁ܠܱܒ݂ܢܱܝܐ ܚܱܒܻ݁ܝܒ݂ܐ ܡܱܪܬ݁ܐ ܐ_ܢܐ
1 Corinthians 4:15 ܐܢ ܓ݁ܝܪ ܪܒ݁ܘ ܬ݁ܪܐܐ ܢܗܘܘܢ ܠܟ݂ܘܢ ܒܱ݁ܡܫܻܝܚܐ ܐܠܐ ܠܐ ܣܱܓܻ݁ܝܐܐ ܐܱܒ݂ܗܐ ܒ݁ܝܫܘܥ ܓ݁ܝܪ ܡܫܻܝܚܐ ܐܢܐ ܗܘ ܐܱܘܠܕ݁ܬ݁ܟ݂ܘܢ ܒܱ݁ܣܒ݂ܱܪܬ݂ܐ
1 Corinthians 4:16 ܒ݁ܥܐ ܐ_ܢܐ ܗܟ݂ܻܝܠ ܡܢܟ݂ܘܢ ܕ݁ܒ݂ܻܝ ܬ݁ܬ݁ܕܱ݁ܡܘܢ
1 Corinthians 4:17 ܡܛܠ ܗܢܐ ܫܱܕ݁ܪܬ݂ ܠܘܬ݂ܟ݂ܘܢ ܠܛܻܝܡܬ݂ܐܘܣ ܕܻ݁ܐܝܬ݂ܱܘܗ_ܝ ܒ݁ܪܝ ܚܱܒܻ݁ܝܒ݂ܐ ܘܱܡܗܱܝܡܢܐ ܒ݁ܡܪܝܐ ܕ݁ܗܘ ܢܱܥ_ܗܕ݂ܟ݂ܘܢ ܐܘܪܚܬ݂ܝ ܕ݁ܒ݂ܱܡܫܻܝܚܐ ܐܱܝܟ݂ ܡܕ݁ܡ ܕ݁ܡܱܠܦ݂ ܐ_ܢܐ ܒ݁ܟ݂ܠܗܝܢ ܥܻܕ݂ܬ݂ܐ
1 Corinthians 4:18 ܐܱܝܟ݂ ܗܱܘ ܕ݁ܝܢ ܕ݁ܠܐ ܐܬ݂ܐ ܐ_ܢܐ ܠܘܬ݂ܟ݂ܘܢ ܐܬ݂ܚܬ݂ܱܪܘ ܐ_ܢܫܐ ܡܢܟ݂ܘܢ
1 Corinthians 4:19 ܐܠܐ ܐܢ ܡܪܝܐ ܨܒ݂ܐ ܒܱ݁ܥܓ݂ܱܠ ܐܬ݂ܐ ܐ_ܢܐ ܠܘܬ݂ܟ݂ܘܢ ܘܐܕܱ݁ܥ ܠܐ ܡܠܱܬ݂ܗܘܢ ܕ݁ܗܠܝܢ ܕܱ݁ܡܪܻܝܡܻܝܢ ܢܱܦ݂ܫܗܘܢ ܐܠܐ ܚܱܝܠܗܘܢ
1 Corinthians 4:20 ܡܱܠܟ݁ܘܬ݂ܗ ܓ݁ܝܪ ܕܱ݁ܐܠܗܐ ܠܐ ܗ_ܘܬ݂ ܒ݁ܡܠܬ݂ܐ ܐܠܐ ܒ݁ܚܱܝܠܐ
1 Corinthians 4:21 ܐܱܝܟܱ݁ܢܐ ܨܒ݂ܝܢ ܐܢ_ܬ݁ܘܢ ܒ݁ܚܘܛܪܐ ܐܻܬ݂ܐ ܠܘܬ݂ܟ݂ܘܢ ܐܱܘ ܒ݁ܚܘܒ݁ܐ ܘܱܒ݂ܪܘܚܐ ܡܱܟܻ݁ܝܟ݂ܬ݁ܐ
1 Corinthians 5:1 ܣܟ݂ܐ ܡܫܬܱ݁ܡܥܐ ܒܱ݁ܝܢܬ݂ܟ݂ܘܢ ܙܢܝܘܬ݂ܐ ܘܕ݂ܱܐܝܟ݂ ܗܕ݂ܐ ܙܢܝܘܬ݂ܐ ܐܱܝܕ݂ܐ ܕ݁ܐܦ݂ܠܐ ܒ݁ܝܬ݂ ܚܱܢܦ݂ܐ ܡܫܬܱ݁ܡܗܐ ܥܕ݂ܱܡܐ ܕ݁ܢܣܱܒ݂ ܒ݁ܪܐ ܐܱܢ_ܬܱ݁ܬ݂ ܐܱܒ݂ܘܗ_ܝ
1 Corinthians 5:2 ܘܱܐܢ_ܬ݁ܘܢ ܚܬ݂ܻܝܪܻܝܢ ܐܢ_ܬ݁ܘܢ ܘܠܐ ܕ݁ܝܢ ܝܱܬܻ݁ܝܪܐܝܻܬ݂ ܝܻܬ݂ܒ݂ܬ݁ܘܢ ܒ݁ܐܒ݂ܠܐ ܕ݁ܢܫܬ݁ܩܠ ܡܢ ܒܱ݁ܝܢܬ݂ܟ݂ܘܢ ܗܱܘ ܡܱܢ ܕ݁ܗܢܐ ܣܘܥܪܢܐ ܣܥܱܪ
1 Corinthians 5:3 ܐܢܐ ܓ݁ܝܪ ܟܱ݁ܕ݂ ܪܱܚܻܝܩ ܐ_ܢܐ ܡܢܟ݂ܘܢ ܒܱ݁ܦ݂ܓ݂ܱܪ ܘܩܱܪܻܝܒ݂ ܐ_ܢܐ ܠܟ݂ܘܢ ܒ݁ܪܘܚ ܡܢ ܟܱ݁ܕ݁ܘ ܕ݁ܢܬ݂ ܐܱܝܟ݂ ܩܱܪܻܝܒ݂ܐ ܠܗܱܘ ܡܱܢ ܕ݁ܗܕ݂ܐ ܣܥܱܪ
1 Corinthians 5:4 ܕ݁ܒ݂ܱܫܡܗ ܕ݁ܡܪܱܢ ܝܫܘܥ ܡܫܻܝܚܐ ܬ݁ܬ݂ܟܱ݁ܢܫܘܢ ܟ݁ܠܟ݂ܘܢ ܘܐܢܐ ܥܱܡܟ݂ܘܢ ܒ݁ܪܘܚ ܥܱܡ ܚܱܝܠܗ ܕ݁ܡܪܱܢ ܝܫܘܥ ܡܫܻܝܚܐ
1 Corinthians 5:5 ܘܬ݂ܱܫܠܡܘܢܗ ܠܗܢܐ ܠܣܛܢܐ ܠܱܐܒ݂ܕ݂ܢܐ ܕ݁ܦ݂ܱܓ݂ܪܗ ܕܱ݁ܒ݂ܪܘܚ ܢܻܚܐ ܒ݁ܝܱܘܡܗ ܕ݁ܡܪܱܢ ܝܫܘܥ ܡܫܻܝܚܐ
1 Corinthians 5:6 ܠܐ ܫܱܦܻ݁ܝܪ ܫܘܒ݂ܗܪܟ݂ܘܢ ܠܐ ܝܕ݂ܥܻܝܢ ܐܢ_ܬ݁ܘܢ ܕܱ݁ܚܡܻܝܪܐ ܩܱܠܻܝܠ ܟ݁ܠܗ ܓ݁ܒ݂ܻܝܠܬ݁ܐ ܡܱܚܡܱܥ
1 Corinthians 5:7 ܕܱ݁ܟܱ݁ܘ ܡܢܟ݂ܘܢ ܚܡܻܝܪܐ ܥܱܬܻ݁ܝܩܐ ܕ݁ܬ݂ܗܘܘܢ ܓ݁ܒ݂ܻܝܠܬ݁ܐ ܚܱܕ݂_ܬ݂ܐ ܐܱܝܟܱ݁ܢܐ ܕܻ݁ܐܝܬ݂ܱܝܟ݁ܘܢ ܦܱ݁ܛܻܝܪܐ ܦ݁ܨܚܐ ܓ݁ܝܪ ܕܻ݁ܝܠܱܢ ܡܫܻܝܚܐ ܗܘ ܕ݁ܐܬ݂ܢܟ݂ܣ ܚܠܦ݂ܱܝܢ
1 Corinthians 5:8 ܡܛܠ ܗܢܐ ܢܥܒ݁ܕ݂ ܥܱܕ݂ܥܻܕ݂ܐ ܠܐ ܒܱ݁ܚܡܻܝܪܐ ܥܱܬܻ݁ܝܩܐ ܘܠܐ ܒܱ݁ܚܡܻܝܪܐ ܕ݁ܒ݂ܻܝܫܘܬ݂ܐ ܘܱܕ݂ܡܱܪܻܝܪܘܬ݂ܐ ܐܠܐ ܒܱ݁ܚܡܻܝܪܐ ܕ݁ܕ݂ܱܟ݂ܝܘܬ݂ܐ ܘܱܕ݂ܩܱܕܻ݁ܝܫܘܬ݂ܐ
1 Corinthians 5:9 ܟ݁ܬ݂ܒ݁ܬ݂ ܠܟ݂ܘܢ ܒ݁ܐܓܱ݁ܪܬ݁ܐ ܕ݁ܠܐ ܬ݁ܬ݂ܚܱܠܛܘܢ ܥܱܡ ܙܱܢܝܐ
1 Corinthians 5:10 ܠܐ ܕ݁ܝܢ ܐܡܱܪ ܐ_ܢܐ ܥܱܠ ܙܱܢܝܐ ܕܱ݁ܒ݂ܥܠܡܐ ܗܢܐ ܐܱܘ ܥܱܠ ܥܠܘܒ݂ܐ ܐܱܘ ܥܱܠ ܚܛܘܦ݂ܐ ܐܱܘ ܥܱܠ ܦ݁ܠܚܱܝ ܦ݁ܬ݂ܱܟ݂ܪܐ ܘܐܢ ܠܐ ܚܱܝܒ݂ܻܝܢ ܗ_ܘܱܝܬ݁ܘܢ ܐܦ݂ ܡܢ ܥܠܡܐ ܠܡܦܱ݁ܩ
1 Corinthians 5:11 ܗܕ݂ܐ ܕ݁ܝܢ ܕ݁ܟ݂ܬ݂ܒ݁ܬ݂ ܠܟ݂ܘܢ ܕ݁ܠܐ ܬ݁ܬ݂ܚܱܠܛܘܢ ܐܢ ܐܻܝܬ݂ ܕ݁ܡܬ݂ܩܪܐ ܐܱܚܐ ܘܻܐܝܬ݂ܱܘܗ_ܝ ܙܱܢܝܐ ܐܱܘ ܥܠܘܒ݂ܐ ܐܱܘ ܦ݁ܠܱܚ ܦ݁ܬ݂ܱܟ݂ܪܐ ܐܱܘ ܡܨܱܥܪܢ ܐܱܘ ܪܱܘܝ ܐܱܘ ܚܛܘܦ݂ ܥܱܡ ܐܱܝܢܐ ܕ݁ܗܟ݂ܱܢܐ ܗܘ ܐܦ݂ܠܐ ܠܱܚܡܐ ܠܡܐܟ݂ܱܠ
1 Corinthians 5:12 ܡܐ ܠܻܝ ܓ݁ܝܪ ܠܱܡܕ݂ܢ ܠܒ݂ܱܪܝܐ ܐܱܢ_ܬ݁ܘܢ ܠܕ݂ܱܠܓ݂ܱܘ ܕ݁ܘܢܘ
1 Corinthians 5:13 ܠܒ݂ܱܪܝܐ ܕ݁ܝܢ ܐܱܠܗܐ ܕ݁ܐܢ ܘܫܘܩܠܘܗ_ܝ ܠܒ݂ܻܝܫܐ ܡܢ ܒܱ݁ܝܢܬ݂ܟ݂ܘܢ
1 Corinthians 6:1 ܡܱܡܪܱܚ ܐ_ܢܫ ܡܢܟ݂ܘܢ ܟܱ݁ܕ݂ ܐܻܝܬ݂ ܠܗ ܕܻ݁ܝܢܐ ܥܱܡ ܐܱܚܘܗ_ܝ ܕܱ݁ܢܕ݂ܘܢ ܩܕ݂ܡ ܥܱܘܠܐ ܘܠܐ ܩܕ݂ܡ ܩܱܕܻ݁ܝܫܐ
1 Corinthians 6:2 ܐܱܘ ܠܐ ܝܕ݂ܥܻܝܢ ܐܢ_ܬ݁ܘܢ ܕ݁ܩܱܕܻ݁ܝܫܐ ܠܥܠܡܐ ܢܕ݂ܘܢܘܢ ܘܐܢ ܥܠܡܐ ܒ݁ܟ݂ܘܢ ܡܬ݁ܕ݂ܻܝܢ ܠܐ ܫܘܝܢ ܐܢ_ܬ݁ܘܢ ܠܱܡܕ݂ܢ ܕܻ݁ܝܢܐ ܕܱ݁ܩܕ݁ܩܐ
1 Corinthians 6:3 ܠܐ ܝܕ݂ܥܻܝܢ ܐܢ_ܬ݁ܘܢ ܕܱ݁ܠܡܱܠܱܐܟ݂ܐ ܕ݁ܝܢܻܝܢܱܢ ܚܱܕ݂ ܟ݁ܡܐ ܐܱܝܠܝܢ ܕܱ݁ܕ݂ܥܠܡܐ ܐܢܝܢ ܗܢܐ
1 Corinthians 6:4 ܐܠܐ ܐܢ ܐܻܝܬ݂ ܠܟ݂ܘܢ ܕܻ݁ܝܢܐ ܥܱܠ ܕ݁ܥܠܡܐ ܠܱܐܝܠܝܢ ܕܱ݁ܒ݂ܣܝܢ ܒ݁ܥܻܕ݁_ܬ݁ܐ ܐܱܘܬ݁ܒ݂ܘ ܠܟ݂ܘܢ ܒ݁ܕ݂ܻܝܢܐ
1 Corinthians 6:5 ܠܟ݂ܘܐܪܐ ܗܘ ܕ݁ܝܢ ܐܡܱܪ ܐ_ܢܐ ܠܟ݂ܘܢ ܗܟ݂ܱܢܐ ܠܱܝܬ݁ ܒ݁ܟ݂ܘܢ ܐܦ݂ܠܐ ܚܱܕ݂ ܚܱܟܻ݁ܝܡܐ ܕ݁ܢܫܟܱ݁ܚ ܢܱܫܘܐ ܒ݁ܝܬ݂ ܐܱܚܐ ܠܱܐܚܘܗ_ܝ
1 Corinthians 6:6 ܐܠܐ ܐܱܚܐ ܥܱܡ ܐܱܚܘܗ_ܝ ܡܬ݁ܕ݂ܻܝܢ ܘܬ݂ܘܒ݂ ܩܕ݂ܡ ܐܱܝܠܝܢ ܕ݁ܠܐ ܡܗܱܝܡܢܻܝܢ
1 Corinthians 6:7 ܡܢ ܟܱ݁ܕ݁ܘ ܗܟ݂ܻܝܠ ܩܢܘܡܟ݂ܘܢ ܚܒ݂ܬ݁ܘܢ ܠܟ݂ܘܢ ܕ݁ܕ݂ܻܝܢܐ ܚܱܕ݂ ܥܱܡ ܚܱܕ݂ ܐܻܝܬ݂ ܠܟ݂ܘܢ ܡܛܠ ܡܢܐ ܓ݁ܝܪ ܠܐ ܡܬ݂ܥܱܠܒ݂ܻܝܢ ܐܢ_ܬ݁ܘܢ ܘܡܛܠ ܡܢܐ ܠܐ ܡܬ݂ܓܱ݁ܠܙܻܝܢ ܐܢ_ܬ݁ܘܢ
1 Corinthians 6:8 ܐܠܐ ܐܱܢ_ܬ݁ܘܢ ܥܠܒܻ݁ܝܢ ܐܢ_ܬ݁ܘܢ ܘܓ݂ܠܙܻܝܢ ܐܢ_ܬ݁ܘܢ ܐܦ݂ ܠܱܐܚܱܝܟ݁ܘܢ
1 Corinthians 6:9 ܐܱܘ ܠܐ ܝܕ݂ܥܻܝܢ ܐܢ_ܬ݁ܘܢ ܕ݁ܥܱܘܠܐ ܡܱܠܟ݁ܘܬ݂ܗ ܕܱ݁ܐܠܗܐ ܠܐ ܝܪܬܻ݁ܝܢ ܠܐ ܬ݁ܛܥܘܢ ܠܐ ܙܱܢܝܐ ܘܠܐ ܦ݁ܠܚܱܝ ܦ݁ܬ݂ܱܟ݂ܪܐ ܘܠܐ ܓܱ݁ܝܪܐ ܘܠܐ ܡܚܱܒ݁ܠܐ ܘܠܐ ܫܟ݂ܒܱ݁ܝ ܥܱܡ ܕ݁ܟ݂ܪܐ
1 Corinthians 6:10 ܘܠܐ ܥܠܘܒ݂ܐ ܘܠܐ ܓܱ݁ܢܒ݂ܐ ܘܠܐ ܪܱܘܝܐ ܘܠܐ ܡܨܱܥܪܢܐ ܘܠܐ ܚܛܘܦ݂ܐ ܗܠܝܢ ܡܱܠܟ݁ܘܬ݂ܗ ܕܱ݁ܐܠܗܐ ܠܐ ܝܪܬܻ݁ܝܢ
1 Corinthians 6:11 ܘܗܠܝܢ ܐܻܝܬ݂ ܗ_ܘܱܝ ܒ݁ܐ_ܢܫ ܐ_ܢܫ ܡܢܟ݂ܘܢ ܐܠܐ ܣܚܱܝܬ݁ܘܢ ܘܐܬ݂ܩܱܕܱ݁ܫܬ݁ܘܢ ܘܐܙܕܱ݁ܕܱ݁ܩܬ݁ܘܢ ܒܱ݁ܫܡܗ ܕ݁ܡܪܱܢ ܝܫܘܥ ܡܫܻܝܚܐ ܘܱܒ݂ܪܘܚܗ ܕܱ݁ܐܠܗܱܢ
1 Corinthians 6:12 ܟ݁ܠ ܫܱܠܻܝܛ ܠܻܝ ܐܠܐ ܠܐ ܟ݁ܠ ܦܱ݁ܩܚ ܠܻܝ ܟ݁ܠ ܫܱܠܻܝܛ ܠܻܝ ܐܠܐ ܥܠܱܝ ܐ_ܢܫ ܠܐ ܢܫܬܱ݁ܠܱܛ
1 Corinthians 6:13 ܡܐܟ݂ܘܠܬ݁ܐ ܕ݁ܟ݂ܱܪܣܐ ܘܟ݂ܱܪܣܐ ܕ݁ܡܐܟ݂ܘܠܬ݁ܐ ܐܱܠܗܐ ܕ݁ܝܢ ܠܬ݂ܱܪܬܱ݁ܝܗܝܢ ܡܒ݂ܱܛܠ ܦܱ݁ܓ݂ܪܐ ܕ݁ܝܢ ܠܐ ܠܙܢܝܘܬ݂ܐ ܐܠܐ ܠܡܪܱܢ ܘܡܪܱܢ ܠܦ݂ܱܓ݂ܪܐ
1 Corinthians 6:14 ܐܱܠܗܐ ܕ݁ܝܢ ܘܱܠܡܪܱܢ ܐܱܩܻܝܡ ܘܠܱܢ ܡܩܻܝܡ ܒ݁ܚܱܝܠܗ
1 Corinthians 6:15 ܠܐ ܝܕ݂ܥܻܝܢ ܐܢ_ܬ݁ܘܢ ܕ݁ܦ݂ܱܓ݂ܪܱܝܟ݁ܘܢ ܗܱܕ݁ܡܐ ܐܢܘܢ ܕܱ݁ܡܫܻܝܚܐ ܢܣܱܒ݂ ܗܱܕ݁ܡܐ ܕܱ݁ܡܫܻܝܚܐ ܢܥܒ݁ܕ݂ܻܝܘܗ_ܝ ܗܱܕ݁ܡܐ ܕ݁ܙܢܻܝܬ݂ܐ ܚܣ
1 Corinthians 6:16 ܐܱܘ ܠܐ ܝܕ݂ܥܻܝܢ ܐܢ_ܬ݁ܘܢ ܕ݁ܡܱܢ ܕ݁ܢܩܦ݂ ܠܙܢܻܝܬ݂ܐ ܚܱܕ݂ ܗ_ܘ ܦ݁ܓ݂ܱܪ ܐܱܡܻܝܪ ܓ݁ܝܪ ܕ݁ܢܗܘܘܢ ܬ݁ܪܱܝܗܘܢ ܚܱܕ݂ ܦ݁ܓ݂ܱܪ
1 Corinthians 6:17 ܡܱܢ ܕ݁ܢܩܦ݂ ܕ݁ܝܢ ܠܡܪܱܢ ܗܘܐ ܥܱܡܗ ܚܕ݂ܐ ܪܘܚ
1 Corinthians 6:18 ܥܪܘܩܘ ܡܢ ܙܢܝܘܬ݂ܐ ܟ݁ܠ ܚܛܻܝܬ݂ܐ ܕ݁ܢܥܒ݁ܕ݂ ܒܱ݁ܪܢܫܐ ܠܒ݂ܱܪ ܡܢ ܦܱ݁ܓ݂ܪܗ ܗ_ܻܝ ܡܱܢ ܕܱ݁ܡܙܱܢܐ ܕ݁ܝܢ ܒ݁ܦ݂ܱܓ݂ܪܗ ܗ_ܘ ܚܛܐ
1 Corinthians 6:19 ܐܱܘ ܠܐ ܝܕ݂ܥܻܝܢ ܐܢ_ܬ݁ܘܢ ܕ݁ܦ݂ܱܓ݂ܪܟ݂ܘܢ ܗܱܝܟ݁ܠܐ ܗܘ ܕ݁ܪܘܚܐ ܕ݁ܩܘܕ݂ܫܐ ܕ݁ܥܡܪܐ ܒ݁ܟ݂ܘܢ ܗܝ ܕ݁ܩܱܒ݁ܠܬ݁ܘܢ ܡܢ ܐܱܠܗܐ ܘܠܐ ܗܘܱܝܬ݁ܘܢ ܕ݁ܢܱܦ݂ܫܟ݂ܘܢ
1 Corinthians 6:20 ܐܙܕ݁ܒ݂ܢܬ݁ܘܢ ܓ݁ܝܪ ܒܱ݁ܕ݂ܡܱܝܐ ܗܘܱܝܬ݁ܘܢ ܗܟ݂ܻܝܠ ܡܫܱܒ݁ܚܻܝܢ ܠܱܐܠܗܐ ܒ݁ܦ݂ܱܓ݂ܪܟ݂ܘܢ ܘܱܒ݂ܪܘܚܟ݂ܘܢ ܗܢܘܢ ܕܻ݁ܐܝܬ݂ܱܝܗܘܢ ܕܱ݁ܐܠܗܐ
1 Corinthians 7:1 ܥܱܠ ܐܱܝܠܝܢ ܕܱ݁ܟ݂ܬ݂ܱܒ݂ܬ݁ܘܢ ܠܻܝ ܕ݁ܝܢ ܫܱܦܻ݁ܝܪ ܗ_ܘ ܠܓ݂ܱܒ݂ܪܐ ܕ݁ܠܱܐܢ_ܬ݁ܬ݂ܐ ܠܐ ܢܬ݂ܩܱܪܱܒ݂
1 Corinthians 7:2 ܐܠܐ ܡܛܠ ܙܢܝܘܬ݂ܐ ܐ_ܢܫ ܐܱܢ_ܬ݁ܬ݂ܗ ܢܐܚܘܕ݂ ܘܱܐܢ_ܬ݁ܬ݂ܐ ܠܒ݂ܱܥܠܗ ܬ݁ܐܚܘܕ݂
1 Corinthians 7:3 ܓܱ݁ܒ݂ܪܐ ܠܱܐܢ_ܬ݁ܬ݂ܗ ܚܘܒ݁ܐ ܕ݁ܡܬ݁ܬ݁ܚܻܝܒ݂ ܢܦ݂ܪܘܥ ܗܟ݂ܱܢܐ ܐܦ݂ ܗܻܝ ܐܱܢ_ܬ݁ܬ݂ܐ ܠܒ݂ܱܥܠܗ
1 Corinthians 7:4 ܐܱܢ_ܬ݁ܬ݂ܐ ܠܐ ܫܱܠܻܝܛܐ ܥܱܠ ܦܱ݁ܓ݂ܪܗ ܐܠܐ ܒܱ݁ܥܠܗ ܗܟ݂ܱܢܐ ܐܦ݂ ܓܱ݁ܒ݂ܪܐ ܠܐ ܫܱܠܻܝܛ ܥܱܠ ܦܱ݁ܓ݂ܪܗ ܐܠܐ ܐܱܢ_ܬ݁ܬ݂ܗ
1 Corinthians 7:5 ܠܐ ܗܟ݂ܻܝܠ ܬ݁ܓ݂ܠܙܘܢ ܚܱܕ݂ ܠܚܱܕ݂ ܐܠܐ ܐܡܱܬ݂ܝ ܕܱ݁ܬ݂ܪܱܝܟ݁ܘܢ ܬ݁ܫܬ݁ܘܘܢ ܒܱ݁ܙܒ݂ܱܢ ܕ݁ܬ݂ܬ݂ܥܢܘܢ ܠܨܱܘܡܐ ܘܠܱܨܠܘܬ݂ܐ ܘܬ݂ܘܒ݂ ܠܗ ܠܱܨܒ݂ܘܬ݂ܐ ܬ݁ܬ݂ܦ݁ܢܘܢ ܕ݁ܠܐ ܢܢܱܣܝܟ݂ܘܢ ܣܛܢܐ ܡܛܠ ܪܓ݁ܬ݂ܐ ܕ݁ܦ݂ܱܓ݂ܪܟ݂ܘܢ
1 Corinthians 7:6 ܗܕ݂ܐ ܕ݁ܝܢ ܐܡܱܪ ܐ_ܢܐ ܐܱܝܟ݂ ܕ݁ܠܱܡܚܻܝܠܐ ܠܱܘ ܡܢ ܦ݁ܘܩܕ݁ܢܐ
1 Corinthians 7:7 ܐܢܐ ܓ݁ܝܪ ܨܒ݂ܐ ܐ_ܢܐ ܕ݁ܟ݂ܠܗܘܢ ܒ݁ܢܱܝܢܫܐ ܐܱܟ݂ܘܬ݂ܝ ܢܗܘܘܢ ܒ݁ܕ݂ܱܟ݂ܝܘܬ݂ܐ ܐܠܐ ܟ݁ܠܢܫ ܡܱܘܗܱܒ݂ܬ݁ܐ ܝܻܗܻܝܒ݂ܐ ܠܗ ܡܢ ܐܱܠܗܐ ܐܻܝܬ݂ ܕ݁ܗܟ݂ܱܢܐ ܘܻܐܝܬ݂ ܕ݁ܗܟ݂ܱܢܐ
1 Corinthians 7:8 ܐܡܱܪ ܐ_ܢܐ ܕ݁ܝܢ ܠܱܐܝܠܝܢ ܕ݁ܠܱܝܬ݁ ܠܗܘܢ ܢܫܐ ܘܠܱܐܪܡܠܬ݂ܐ ܕ݁ܦ݂ܱܩܚ ܠܗܘܢ ܐܢ ܢܩܱܘܘܢ ܐܱܟ݂ܘܬ݂ܝ
1 Corinthians 7:9 ܐܢ ܠܐ ܕ݁ܝܢ ܡܣܱܝܒ݁ܪܻܝܢ ܢܙܕܱ݁ܘܓ݂ܘܢ ܦܱ݁ܩܚ ܓ݁ܝܪ ܠܡܣܱܒ݂ ܐܱܢ_ܬ݁ܬ݂ܐ ܛܒ݂ ܡܢ ܕܱ݁ܠܡܻܐܩܱܕ݂ ܒ݁ܪܓ݁ܬ݂ܐ
1 Corinthians 7:10 ܠܱܐܝܠܝܢ ܕ݁ܝܢ ܕܻ݁ܐܝܬ݂ ܠܗܘܢ ܢܫܐ ܡܦ݂ܱܩܕ݂ ܐ_ܢܐ ܠܐ ܐܢܐ ܐܠܐ ܡܪܝ ܕܱ݁ܐܢ_ܬ݁ܬ݂ܐ ܡܢ ܒܱ݁ܥܠܗ ܠܐ ܬ݁ܦ݂ܪܘܫ
1 Corinthians 7:11 ܘܐܢ ܬ݁ܦ݂ܪܘܫ ܬ݁ܩܱܘܐ ܕ݁ܠܐ ܓܱ݁ܒ݂ܪܐ ܐܱܘ ܠܒ݂ܱܥܠܗ ܬ݁ܬ݂ܪܱܥܐ ܘܓ݂ܱܒ݂ܪܐ ܠܱܐܢ_ܬ݁ܬ݂ܗ ܠܐ ܢܫܒ݁ܘܩ
1 Corinthians 7:12 ܠܫܱܪܟ݁ܐ ܕ݁ܝܢ ܐܡܱܪ ܐ_ܢܐ ܐܢܐ ܠܐ ܡܪܝ ܐܢ ܐܻܝܬ݂ ܐܱܚܐ ܕܻ݁ܐܝܬ݂ ܠܗ ܐܱܢ_ܬ݁ܬ݂ܐ ܕ݁ܠܐ ܡܗܱܝܡܢܐ ܘܗܻܝ ܨܒ݂ܝܐ ܕ݁ܬ݂ܥܡܱܪ ܥܱܡܗ ܠܐ ܢܫܒ݁ܩܻܝܗ
1 Corinthians 7:13 ܘܱܐܢ_ܬ݁ܬ݂ܐ ܐܱܝܕ݂ܐ ܕܻ݁ܐܝܬ݂ ܠܗ ܒܱ݁ܥܠܐ ܕ݁ܠܐ ܡܗܱܝܡܢ ܘܗܘ ܨܒ݂ܐ ܕ݁ܢܥܡܱܪ ܥܱܡܗ ܠܐ ܬ݁ܫܒ݁ܘܩ ܒܱ݁ܥܠܗ
1 Corinthians 7:14 ܡܩܱܕܱ݁ܫ ܗ_ܘ ܓ݁ܝܪ ܓܱ݁ܒ݂ܪܐ ܐܱܝܢܐ ܕ݁ܠܐ ܡܗܱܝܡܢ ܒܱ݁ܐܢ_ܬ݁ܬ݂ܐ ܕܱ݁ܡܗܱܝܡܢܐ ܘܱܡܩܱܕ݁ܫܐ ܗ_ܝ ܐܱܢ_ܬ݁ܬ݂ܐ ܐܱܝܕ݂ܐ ܕ݁ܠܐ ܡܗܱܝܡܢܐ ܒ݁ܓ݂ܱܒ݂ܪܐ ܕܱ݁ܡܗܱܝܡܢ ܘܐܢ ܠܐ ܒ݁ܢܱܝܗܘܢ ܛܱܡܻܐܝܢ ܐܢܘܢ ܗܫܐ ܕ݁ܝܢ ܕ݁ܟ݂ܝܢ ܐܢܘܢ
1 Corinthians 7:15 ܐܢ ܕ݁ܝܢ ܗܱܘ ܕ݁ܠܐ ܡܗܱܝܡܢ ܦ݁ܪܫ ܢܦ݂ܪܘܫ ܠܐ ܡܫܱܥܒܱ݁ܕ݂ ܐܱܚܐ ܐܱܘ ܚܬ݂ܐ ܒ݁ܗܠܝܢ ܠܱܫܠܡܐ ܗܘ ܩܪܢ ܐܱܠܗܐ
1 Corinthians 7:16 ܡܢܐ ܓ݁ܝܪ ܝܕ݂ܥܐ ܐܱܢ_ܬ݁ܝ ܐܱܢ_ܬ݁ܬ݂ܐ ܐܢ ܠܒ݂ܱܥܠܟ݂ܝ ܬܱ݁ܚܝܢ ܐܱܘ ܐܱܢ_ܬ݁ ܓܱ݁ܒ݂ܪܐ ܝܕ݂ܱܥ ܐܱܢ_ܬ݁ ܐܢ ܠܱܐܢ_ܬ݁ܬ݂ܟ݂ ܬܱ݁ܚܐ
1 Corinthians 7:17 ܐܠܐ ܐ_ܢܫ ܐ_ܢܫ ܐܱܝܟ݂ ܕܱ݁ܦ݂ܠܱܓ݂ ܠܗ ܡܪܝܐ ܘܐ_ܢܫ ܐܱܝܟ݂ ܕܱ݁ܩܪܝܗ_ܝ ܐܱܠܗܐ ܗܟ݂ܱܢܐ ܢܗܱܠܟ݂ ܘܐܦ݂ ܠܟ݂ܠܗܝܢ ܥܻܕ݂ܬ݂ܐ ܗܟ݂ܱܢܐ ܡܦ݂ܱܩܕ݂ ܐ_ܢܐ
1 Corinthians 7:18 ܐܢ ܟܱ݁ܕ݂ ܓ݁ܙܻܝܪ ܐ_ܢܫ ܐܬ݂ܩܪܻܝ ܠܐ ܢܗܦ݁ܘܟ݂ ܠܗ ܠܥܘܪܠܘܬ݂ܐ ܘܐܢ ܒ݁ܥܘܪܠܘܬ݂ܐ ܐܬ݂ܩܪܻܝ ܠܐ ܢܓ݂ܙܘܪ
1 Corinthians 7:19 ܓ݁ܙܘܪܬ݁ܐ ܓ݁ܝܪ ܠܐ ܗ_ܘܬ݂ ܡܕ݁ܡ ܐܦ݂ ܠܐ ܥܘܪܠܘܬ݂ܐ ܐܠܐ ܢܛܘܪܬ݂ܐ ܕ݁ܦ݂ܘܩܕ݁ܢܱܘܗ_ܝ ܕܱ݁ܐܠܗܐ
1 Corinthians 7:20 ܟ݁ܠܢܫ ܒ݁ܩܪܝܢܐ ܕ݁ܐܬ݂ܩܪܻܝ ܒ݁ܗ ܢܩܱܘܐ
1 Corinthians 7:21 ܐܢ ܥܱܒ݂ܕ݁ܐ ܐܬ݂ܩܪܻܝܬ݁ ܠܐ ܢܬ݂ܒ݁ܛܠ ܠܟ݂ ܐܠܐ ܐܦ݂ܢ ܡܫܟܱ݁ܚ ܐܱܢ_ܬ݁ ܠܡܬ݂ܚܱܪܪܘ ܓ݁ܒ݂ܻܝ ܠܟ݂ ܕ݁ܬ݂ܦ݂ܠܘܚ
1 Corinthians 7:22 ܐܱܝܢܐ ܓ݁ܝܪ ܕ݁ܥܱܒ݂ܕ݁ܐ ܐܬ݂ܩܪܻܝ ܒ݁ܡܪܱܢ ܡܚܱܪܪܐ ܗܘ ܕܱ݁ܐܠܗܐ ܗܟ݂ܱܢܐ ܐܦ݂ ܐܱܝܢܐ ܕ݁ܒ݂ܱܪ ܚܻܐܪܐ ܐܬ݂ܩܪܻܝ ܥܱܒ݂ܕ݁ܐ ܗܘ ܕܱ݁ܡܫܻܝܚܐ
1 Corinthians 7:23 ܒܱ݁ܕ݂ܡܱܝܐ ܐܙܕ݁ܒ݂ܢܬ݁ܘܢ ܠܐ ܬ݁ܗܘܘܢ ܥܱܒ݂ܕ݁ܐ ܕܱ݁ܒ݂ܢܱܝܢܫܐ
1 Corinthians 7:24 ܟ݁ܠܢܫ ܒ݁ܡܕ݁ܡ ܕ݁ܐܬ݂ܩܪܻܝ ܐܱܚܱܝ ܒ݁ܗ ܢܩܱܘܐ ܠܘܬ݂ ܐܱܠܗܐ
1 Corinthians 7:25 ܥܱܠ ܒ݁ܬ݂ܘܠܘܬ݂ܐ ܕ݁ܝܢ ܦ݁ܘܩܕ݁ܢܐ ܡܢ ܐܱܠܗܐ ܠܐ ܐܱܚܻܝܕ݂ ܐ_ܢܐ ܡܠܟ݁ܐ ܕ݁ܝܢ ܝܗܒ݂ ܐ_ܢܐ ܐܱܝܟ݂ ܓܱ݁ܒ݂ܪܐ ܕ݁ܐܬ݂ܚܱܢܢܬ݂ ܡܢ ܐܱܠܗܐ ܕ݁ܐܗܘܐ ܡܗܱܝܡܱܢ
1 Corinthians 7:26 ܘܣܒ݂ܱܪ ܐ_ܢܐ ܕ݁ܗܕ݂ܐ ܫܱܦܻ݁ܝܪܐ ܡܛܠ ܐܱܢܱܢܩܻܐ ܕ݁ܙܱܒ݂ܢܐ ܕ݁ܦ݂ܱܩܚ ܠܗ ܠܒ݂ܱܪܢܫܐ ܕ݁ܗܟ݂ܱܢܐ ܢܗܘܐ
1 Corinthians 7:27 ܐܱܣܻܝܪ ܐܱܢ_ܬ݁ ܒܱ݁ܐܢ_ܬ݁ܬ݂ܐ ܠܐ ܬ݁ܒ݂ܥܐ ܫܪܝܐ ܫܪܐ ܐܱܢ_ܬ݁ ܡܢ ܐܱܢ_ܬ݁ܬ݂ܐ ܠܐ ܬ݁ܒ݂ܥܐ ܐܱܢ_ܬ݁ܬ݂ܐ
1 Corinthians 7:28 ܘܐܢ ܬ݁ܣܱܒ݂ ܐܱܢ_ܬ݁ܬ݂ܐ ܠܐ ܚܛܐ ܐܱܢ_ܬ݁ ܘܐܢ ܒ݁ܬ݂ܘܠܬ݁ܐ ܬ݁ܗܘܐ ܠܓ݂ܱܒ݂ܪܐ ܠܐ ܚܛܝܐ ܐܘܠܨܢܐ ܕ݁ܝܢ ܒܱ݁ܦ݂ܓ݂ܱܪ ܗܘܐ ܠܱܐܝܠܝܢ ܕ݁ܗܟ݂ܱܢܐ ܐܢܘܢ ܐܢܐ ܕ݁ܝܢ ܥܠܱܝܟ݁ܘܢ ܚܐܣ ܐ_ܢܐ
1 Corinthians 7:29 ܘܗܕ݂ܐ ܐܡܱܪ ܐ_ܢܐ ܐܱܚܱܝ ܕ݁ܙܱܒ݂ܢܐ ܡܟܻ݁ܝܠ ܐܙܕܱ݁ܠܗܱܙ ܠܗ ܕܱ݁ܐܝܠܝܢ ܕܻ݁ܐܝܬ݂ ܠܗܘܢ ܢܫܐ ܢܗܘܘܢ ܐܱܝܟ݂ ܕ݁ܠܱܝܬ݁ ܠܗܘܢ
1 Corinthians 7:30 ܘܱܐܝܠܝܢ ܕ݁ܒ݂ܟ݂ܝܢ ܐܱܝܟ݂ ܠܐ ܒ݁ܟ݂ܝܢ ܘܱܐܝܠܝܢ ܕ݁ܚܕ݂ܝܢ ܐܱܝܟ݂ ܠܐ ܚܕ݂ܝܢ ܘܱܐܝܠܝܢ ܕ݁ܙܒ݂ܢܻܝܢ ܐܱܝܟ݂ ܠܐ ܡܩܱܕ݁ܝܢ
1 Corinthians 7:31 ܘܱܐܝܠܝܢ ܕ݁ܡܬ݂ܚܱܫܚܻܝܢ ܒ݁ܥܠܡܐ ܗܢܐ ܠܐ ܠܒ݂ܱܪ ܡܢ ܙܕ݂ܩܐ ܕܱ݁ܚܫܱܚܬ݂ܐ ܥܒ݂ܱܪ ܠܗ ܓ݁ܝܪ ܐܣܟܻ݁ܡܗ ܕ݁ܥܠܡܐ ܗܢܐ
1 Corinthians 7:32 ܡܛܠ ܗܢܐ ܨܒ݂ܐ ܐ_ܢܐ ܕܱ݁ܕ݂ܠܐ ܨܦ݂ܬ݂ܐ ܬ݁ܗܘܘܢ ܐܱܝܢܐ ܓ݁ܝܪ ܕ݁ܠܱܝܬ݁ ܠܗ ܐܱܢ_ܬ݁ܬ݂ܐ ܪܢܐ ܒܱ݁ܕ݂ܡܪܗ ܕܱ݁ܐܝܟܱ݁ܢܐ ܢܫܦܱ݁ܪ ܠܡܪܗ
1 Corinthians 7:33 ܘܱܐܝܢܐ ܕܻ݁ܐܝܬ݂ ܠܗ ܐܱܢ_ܬ݁ܬ݂ܐ ܝܨܦ݂ ܕ݁ܥܠܡܐ ܕܱ݁ܐܝܟܱ݁ܢܐ ܢܫܦܱ݁ܪ ܠܱܐܢ_ܬ݁ܬ݂ܗ
1 Corinthians 7:34 ܦ݁ܘܪܫܢܐ ܕ݁ܝܢ ܐܻܝܬ݂ ܐܦ݂ ܒܱ݁ܝܢܬ݂ ܐܱܢ_ܬ݁ܬ݂ܐ ܠܱܒ݂ܬ݂ܘܠܬ݁ܐ ܐܱܝܕ݂ܐ ܕܱ݁ܠܓ݂ܱܒ݂ܪܐ ܠܐ ܗܘܬ݂ ܪܢܝܐ ܒ݁ܡܪܗ ܕ݁ܬ݂ܗܘܐ ܩܱܕܻ݁ܝܫܐ ܒ݁ܦ݂ܱܓ݂ܪܗ ܘܱܒ݂ܪܘܚܗ ܘܱܐܝܕ݂ܐ ܕܻ݁ܐܝܬ݂ ܠܗ ܒܱ݁ܥܠܐ ܪܢܝܐ ܕ݁ܥܠܡܐ ܕܱ݁ܐܝܟܱ݁ܢܐ ܬ݁ܫܦܱ݁ܪ ܠܒ݂ܱܥܠܗ
1 Corinthians 7:35 ܗܕ݂ܐ ܕ݁ܝܢ ܠܥܘܕ݂ܪܢܟ݂ܘܢ ܗ_ܘ ܕܻ݁ܝܠܟ݂ܘܢ ܐܡܱܪ ܐ_ܢܐ ܠܐ ܗ_ܘܐ ܡܱܚܢܘܩܻܝܬ݂ܐ ܪܡܐ ܐ_ܢܐ ܠܟ݂ܘܢ ܐܠܐ ܕ݁ܬ݂ܗܘܘܢ ܐܱܡܻܝܢܻܝܢ ܠܘܬ݂ ܡܪܟ݂ܘܢ ܒ݁ܐܣܟܻ݁ܡܐ ܫܱܦܻ݁ܝܪܐ ܟܱ݁ܕ݂ ܠܐ ܪܢܝܢ ܐܢ_ܬ݁ܘܢ ܒ݁ܥܠܡܐ
1 Corinthians 7:36 ܐܢ ܐ_ܢܫ ܕ݁ܝܢ ܣܒ݂ܱܪ ܕ݁ܡܬ݂ܒܱ݁ܙܱܚ ܒܱ݁ܒ݂ܬ݂ܘܠܬ݁ܗ ܕܱ݁ܥܒ݂ܱܪ ܙܱܒ݂ܢܗ ܘܠܐ ܝܱܗܒ݁ܗ ܠܓ݂ܱܒ݂ܪܐ ܘܘܠܝܐ ܕ݁ܢܬ݁ܠܻܝܗ ܐܱܝܟ݂ ܕ݁ܨܒ݂ܐ ܢܥܒ݁ܕ݂ ܠܐ ܚܛܐ ܬ݁ܙܕܱ݁ܘܱܓ݂
1 Corinthians 7:37 ܐܱܝܢܐ ܕ݁ܝܢ ܕ݁ܫܱܪܻܝܪܐܝܻܬ݂ ܦ݁ܣܱܩ ܒ݁ܪܥܝܢܗ ܘܠܐ ܐܠܨܐ ܠܗ ܨܒ݂ܘܬ݂ܐ ܘܫܱܠܻܝܛ ܥܱܠ ܨܒ݂ܝܢܗ ܘܗܟ݂ܱܢܐ ܕ݁ܢ ܒ݁ܠܒ݁ܗ ܕ݁ܢܛܱܪ ܒ݁ܬ݂ܘܠܬ݁ܗ ܫܱܦܻ݁ܝܪ ܥܒ݂ܕ݂
1 Corinthians 7:38 ܘܱܐܝܢܐ ܗܟ݂ܻܝܠ ܕ݁ܝܗܒ݂ ܒ݁ܬ݂ܘܠܬ݁ܗ ܫܱܦܻ݁ܝܪ ܥܒ݂ܕ݂ ܘܱܐܝܢܐ ܕ݁ܠܐ ܝܗܒ݂ ܒ݁ܬ݂ܘܠܬ݁ܗ ܝܱܬܻ݁ܝܪܐܝܻܬ݂ ܫܱܦܻ݁ܝܪ ܥܒ݂ܕ݂
1 Corinthians 7:39 ܐܱܢ_ܬ݁ܬ݂ܐ ܟ݁ܡܐ ܕ݁ܚܱܝ ܒܱ݁ܥܠܗ ܐܱܣܻܝܪܐ ܗ_ܝ ܒ݁ܢܡܘܣܐ ܐܢ ܕ݁ܝܢ ܢܕ݂ܡܱܟ݂ ܒܱ݁ܥܠܗ ܡܚܱܪܪܐ ܗ_ܝ ܕ݁ܬ݂ܗܘܐ ܠܡܱܢ ܕ݁ܨܒ݂ܝܐ ܒܱ݁ܠܚܘܕ݂ ܒ݁ܡܪܱܢ
1 Corinthians 7:40 ܛܘܒ݂ܝܗ ܕ݁ܝܢ ܐܢ ܗܟ݂ܱܢܐ ܬ݁ܩܱܘܐ ܐܱܝܟ݂ ܪܥܝܢܝ ܕܻ݁ܝܠܝ ܣܒ݂ܱܪ ܐ_ܢܐ ܕ݁ܝܢ ܐܦ݂ ܐܢܐ ܕ݁ܪܘܚܐ ܕܱ݁ܐܠܗܐ ܐܻܝܬ݂ ܒܻ݁ܝ
1 Corinthians 8:1 ܥܱܠ ܕ݁ܒ݂ܚܐ ܕ݁ܝܢ ܕܱ݁ܦ݂ܬ݂ܱܟ݂ܪܐ ܝܕ݂ܥܻܝܢܱܢ ܕܱ݁ܒ݂ܟ݂ܠܱܢ ܐܻܝܬ݂ ܝܻܕ݂ܱܥܬ݂ܐ ܘܻܝܕ݂ܱܥܬ݂ܐ ܡܱܚܬ݁ܪܐ ܚܘܒ݁ܐ ܕ݁ܝܢ ܒ݁ܢܐ
1 Corinthians 8:2 ܐܢ ܐ_ܢܫ ܕ݁ܝܢ ܣܒ݂ܱܪ ܕ݁ܝܕ݂ܱܥ ܡܕ݁ܡ ܠܐ ܥܕ݂ܱܟܻ݁ܝܠ ܡܕ݁ܡ ܝܻܕ݂ܱܥ ܐܱܝܟ݂ ܡܐ ܕ݁ܘܠܐ ܠܗ ܠܡܕܱ݁ܥ
1 Corinthians 8:3 ܐܢ ܐ_ܢܫ ܕ݁ܝܢ ܡܱܚܒ݂ ܠܱܐܠܗܐ ܗܢܐ ܐܬ݂ܻܝܕ݂ܱܥ ܡܢܗ
1 Corinthians 8:4 ܥܱܠ ܡܐܟ݂ܘܠܬ݁ܐ ܗܟ݂ܻܝܠ ܕ݁ܕ݂ܒ݂ܚܐ ܕܱ݁ܦ݂ܬ݂ܱܟ݂ܪܐ ܝܕ݂ܥܻܝܢܱܢ ܕ݁ܠܐ ܗ_ܘܐ ܡܕ݁ܡ ܗ_ܘ ܦ݁ܬ݂ܱܟ݂ܪܐ ܒ݁ܥܠܡܐ ܘܱܕ݂ܠܱܝܬ݁ ܐܱܠܗ ܐ_ܚܪܻܝܢ ܐܠܐ ܐܢ ܚܱܕ݂
1 Corinthians 8:5 ܐܦ݂ܢ ܓ݁ܝܪ ܐܻܝܬ݂ ܕ݁ܡܬ݂ܩܪܝܢ ܐܱܠܗܐ ܐܱܘ ܒܱ݁ܫܡܱܝܐ ܐܱܘ ܒܱ݁ܐܪܥܐ ܐܱܝܟܱ݁ܢܐ ܕܻ݁ܐܝܬ݂ ܐܱܠܗܐ ܣܱܓܻ݁ܝܐܐ ܘܡܪܱܘܬ݂ܐ ܣܱܓܻ݁ܝܐܐ
1 Corinthians 8:6 ܐܠܐ ܠܱܢ ܕܻ݁ܝܠܱܢ ܚܱܕ݂ ܗ_ܘ ܐܱܠܗܐ ܐܱܒ݂ܐ ܕ݁ܟ݂ܠ ܡܢܗ ܘܱܚܢܱܢ ܒ݁ܗ ܘܚܱܕ݂ ܡܪܝܐ ܝܫܘܥ ܡܫܻܝܚܐ ܕ݁ܟ݂ܠ ܒܻ݁ܐܝܕ݂ܗ ܘܐܦ݂ ܚܢܱܢ ܒܻ݁ܐܝܕ݂ܗ
1 Corinthians 8:7 ܐܠܐ ܠܐ ܗ_ܘܐ ܒ݁ܟ݂ܠܢܫ ܝܻܕ݂ܱܥܬ݂ܐ ܐܻܝܬ݂ ܓ݁ܝܪ ܐ_ܢܫܐ ܕܱ݁ܒ݂ܬ݂ܻܐܪܬ݁ܗܘܢ ܥܕ݂ܱܡܐ ܠܗܫܐ ܕ݁ܥܱܠ ܦ݁ܬ݂ܱܟ݂ܪܐ ܐܱܝܟ݂ ܕܱ݁ܕ݂ܒ݂ܻܝܚܐ ܐܟ݂ܠܻܝܢ ܘܡܛܠ ܕܱ݁ܟ݂ܪܻܝܗܐ ܬܻ݁ܐܪܬ݁ܗܘܢ ܡܬ݁ܛܱܘܫܐ
1 Corinthians 8:8 ܡܐܟ݂ܘܠܬ݁ܐ ܕ݁ܝܢ ܠܐ ܡܩܱܪܒ݂ܐ ܠܱܢ ܠܱܐܠܗܐ ܠܐ ܓ݁ܝܪ ܐܢ ܐܟ݂ܠܻܝܢܱܢ ܡܬ݂ܝܱܬ݁ܪܻܝܢܱܢ ܘܠܐ ܐܢ ܠܐ ܢܐܟ݂ܘܠ ܡܬ݂ܒܱ݁ܨܪܻܝܢܱܢ
1 Corinthians 8:9 ܚܙܱܘ ܕ݁ܝܢ ܕܱ݁ܠܡܐ ܫܘܠܛܢܟ݂ܘܢ ܗܢܐ ܢܗܘܐ ܬ݁ܘܩܱܠܬ݁ܐ ܠܱܟ݂ܪܻܝܗܐ
1 Corinthians 8:10 ܐܢ ܐ_ܢܫ ܓ݁ܝܪ ܢܚܙܝܟ݂ ܠܟ݂ ܕܻ݁ܐܝܬ݂ ܒ݁ܟ݂ ܝܻܕ݂ܱܥܬ݂ܐ ܕܱ݁ܣܡܻܝܟ݂ ܐܱܢ_ܬ݁ ܒ݁ܝܬ݂ ܦ݁ܬ݂ܱܟ݂ܪܐ ܠܐ ܗܐ ܬܻ݁ܐܪܬ݁ܗ ܡܛܠ ܕܱ݁ܟ݂ܪܻܝܗ ܗ_ܘ ܡܫܬܱ݁ܪܪܐ ܠܡܐܟ݂ܱܠ ܕܱ݁ܕ݂ܒ݂ܻܝܚܐ
1 Corinthians 8:11 ܘܐܒ݂ܕ݂ ܠܗ ܒܻ݁ܝܕ݂ܱܥܬ݂ܟ݂ ܕܻ݁ܝܠܟ݂ ܗܱܘ ܐܱܝܢܐ ܕܱ݁ܡܪܱܥ ܕ݁ܡܛܠܬ݂ܗ ܡܻܝܬ݂ ܡܫܻܝܚܐ
1 Corinthians 8:12 ܘܐܢ ܗܟ݂ܱܢܐ ܡܱܣܟ݁ܠܻܝܢ ܐܢ_ܬ݁ܘܢ ܒܱ݁ܐܚܱܝܟ݁ܘܢ ܘܱܡܩܱܦ݁ܚܻܝܢ ܐܢ_ܬ݁ܘܢ ܬܻ݁ܐܪܬ݂ܗܘܢ ܡܱܪܥܬ݂ܐ ܒܱ݁ܡܫܻܝܚܐ ܗܘ ܡܱܣܟ݁ܠܻܝܢ ܐܢ_ܬ݁ܘܢ
1 Corinthians 8:13 ܡܛܠ ܗܢܐ ܐܢ ܡܐܟ݂ܘܠܬ݁ܐ ܡܱܟ݂ܫܠܐ ܠܐܚܝ ܠܥܠܱܡ ܒ݁ܣܪܐ ܠܐ ܐܟ݂ܘܠ ܕ݁ܠܐ ܐܱܟ݂ܫܠ ܠܐܚܝ
1 Corinthians 9:1 ܠܡܐ ܠܐ ܗ_ܘܻܝܬ݂ ܒܱ݁ܪ ܚܻܐܪܐ ܐܱܘ ܠܐ ܗ_ܘܻܝܬ݂ ܫܠܻܝܚܐ ܐܱܘ ܠܝܫܘܥ ܡܫܻܝܚܐ ܡܪܱܢ ܠܐ ܚܙܻܝܬ݂ ܐܱܘ ܠܐ ܗ_ܘܱܝܬ݁ܘܢ ܥܒ݂ܕ݂ܝ ܒ݁ܡܪܝ
1 Corinthians 9:2 ܘܐܢ ܠܱܐ_ܚܪܢܐ ܠܐ ܗ_ܘܻܝܬ݂ ܫܠܻܝܚܐ ܐܠܐ ܠܟ݂ܘܢ ܐܻܝܬ݂ܱܝ ܘܚܬ݂ܡܐ ܕܱ݁ܫܠܻܝܚܘܬ݂ܝ ܐܱܢ_ܬ݁ܘܢ ܐܢܘܢ
1 Corinthians 9:3 ܘܡܱܦܱ݁ܩ ܒ݁ܪܘܚܝ ܠܱܐܝܠܝܢ ܕ݁ܕ݂ܝܢܻܝܢ ܠܻܝ ܗܢܱܘ
1 Corinthians 9:4 ܠܡܐ ܠܐ ܫܱܠܻܝܛ ܠܱܢ ܠܡܐܟ݂ܱܠ ܘܱܠܡܫܬ݁ܐ
1 Corinthians 9:5 ܘܱܠܡܐ ܠܐ ܫܱܠܻܝܛ ܠܱܢ ܚܬ݂ܐ ܐܱܢ_ܬ݁ܬ݂ܐ ܠܡܱܟ݂ܪܟ݂ܘ ܥܱܡܱܢ ܐܱܝܟ݂ ܫܱܪܟ݁ܐ ܕܱ݁ܫܠܻܝܚܐ ܘܱܐܝܟ݂ ܐܱܚܱܘܗ_ܝ ܕ݁ܡܪܱܢ ܘܱܐܝܟ݂ ܟܻ݁ܐܦ݂ܐ
1 Corinthians 9:6 ܐܱܘ ܐܢܐ ܒܱ݁ܠܚܘܕ݂ ܘܒ݂ܱܪܢܱܒ݂ܱܐ ܠܱܝܬ݁ ܠܱܢ ܫܘܠܛܢܐ ܕ݁ܠܐ ܢܦ݂ܠܘܚ
1 Corinthians 9:7 ܡܱܢܘ ܕ݁ܡܱܦ݂ܠܱܚ ܒ݁ܦ݂ܠܚܘܬ݂ܐ ܒ݁ܢܱܦ݂ܩܬ݂ܐ ܕ݁ܢܱܦ݂ܫܗ ܐܱܘ ܡܱܢܘ ܕ݁ܢܨܒ݂ ܟܱ݁ܪܡܐ ܘܡܢ ܦܻ݁ܐܪܱܘܗ_ܝ ܠܐ ܐܟ݂ܠ ܐܱܘ ܡܱܢܘ ܕ݁ܪܥܐ ܥܢܐ ܘܡܢ ܚܱܠܒ݂ܐ ܕ݁ܡܱܪܥܻܝܬ݂ܗ ܠܐ ܐܟ݂ܠ
1 Corinthians 9:8 ܕܱ݁ܠܡܐ ܐܱܝܟ݂ ܒܱ݁ܪܢܫܐ ܗܠܝܢ ܐܡܱܪ ܐ_ܢܐ ܗܐ ܐܦ݂ ܢܡܘܣܐ ܗܠܝܢ ܐܡܱܪ
1 Corinthians 9:9 ܟ݁ܬ݂ܻܝܒ݂ ܓ݁ܝܪ ܒ݁ܗ ܒ݁ܢܡܘܣܐ ܕ݁ܡܘܫܐ ܕ݁ܠܐ ܬ݁ܒ݂ܠܘܡ ܬܱ݁ܘܪܐ ܕ݁ܡܱܕ݂ܪܟ݂ ܠܡܐ ܥܱܠ ܬܱ݁ܘܪܐ ܒ݁ܛܻܝܠ ܠܗ ܠܱܐܠܗܐ
1 Corinthians 9:10 ܐܠܐ ܝܻܕ݂ܻܝܥܐ ܕ݁ܡܛܠܬ݂ܱܢ ܗ_ܘ ܐܡܱܪ ܘܡܛܠܬ݂ܱܢ ܓ݁ܝܪ ܐܬ݂ܟܱ݁ܬ݂ܒܱ݁ܬ݂ ܡܛܠ ܕ݁ܥܱܠ ܣܱܒ݂ܪܐ ܗܘ ܘܠܐ ܠܗ ܠܟ݂ܪܘܒ݂ܐ ܕ݁ܢܟ݂ܪܘܒ݂ ܘܱܐܝܢܐ ܕ݁ܡܱܕ݂ܪܟ݂ ܥܱܠ ܣܱܒ݂ܪܐ ܕܱ݁ܥܠܱܠܬ݂ܐ
1 Corinthians 9:11 ܐܢ ܚܢܱܢ ܕ݁ܪܘܚܐ ܙܪܱܥܢ ܒ݁ܟ݂ܘܢ ܪܱܒ݁ܐ ܗ_ܝ ܐܢ ܚܢܱܢ ܡܢܟ݂ܘܢ ܕ݁ܦ݂ܱܓ݂ܪܐ ܢܚܨܘܕ݂
1 Corinthians 9:12 ܘܐܢ ܠܱܐ_ܚܪܢܐ ܐܻܝܬ݂ ܠܗܘܢ ܫܘܠܛܢܐ ܥܠܱܝܟ݁ܘܢ ܠܐ ܠܱܢ ܘܠܐ ܝܱܬܻ݁ܝܪܐܝܻܬ݂ ܐܠܐ ܠܐ ܐܬ݂ܚܱܫܱܚܢ ܒ݁ܫܘܠܛܢܐ ܗܢܐ ܐܠܐ ܟ݁ܠܡܕ݁ܡ ܡܣܱܝܒ݁ܪܻܝܢܱܢ ܕܱ݁ܒ݂ܡܕ݁ܡ ܠܐ ܢܬ݂ܱܟ݁ܣ ܣܒ݂ܱܪܬ݂ܗ ܕܱ݁ܡܫܻܝܚܐ
1 Corinthians 9:13 ܠܐ ܝܕ݂ܥܻܝܢ ܐܢ_ܬ݁ܘܢ ܕܱ݁ܐܝܠܝܢ ܕ݁ܒ݂ܝܬ݂ ܩܘܕ݂ܫܐ ܦ݁ܠܚܻܝܢ ܡܢ ܒ݁ܝܬ݂ ܩܘܕ݂ܫܐ ܡܣܬܱ݁ܝܒ݁ܪܻܝܢ ܘܱܐܝܠܝܢ ܕܱ݁ܠܡܱܕ݂ܒ݁ܚܐ ܦ݁ܠܚܻܝܢ ܥܱܡ ܡܱܕ݂ܒ݁ܚܐ ܦ݁ܠܓܻ݁ܝܢ
1 Corinthians 9:14 ܗܟ݂ܱܢܐ ܐܦ݂ ܡܪܱܢ ܦܱ݁ܩܕ݂ ܕܱ݁ܐܝܠܝܢ ܕܱ݁ܣܒ݂ܱܪܬ݂ܗ ܡܱܟ݂ܪܙܻܝܢ ܡܢ ܣܒ݂ܱܪܬ݂ܗ ܢܻܚܘܢ
1 Corinthians 9:15 ܐܢܐ ܕ݁ܝܢ ܠܐ ܐܬ݂ܚܱܫܚܬ݂ ܒܱ݁ܚܕ݂ܐ ܡܢ ܗܠܝܢ ܘܠܱܘ ܡܛܠ ܗܕ݂ܐ ܟ݁ܬ݂ܒ݁ܬ݂ ܕ݁ܗܟ݂ܱܢܐ ܢܗܘܐ ܠܻܝ ܦܱ݁ܩܚ ܠܻܝ ܓ݁ܝܪ ܕܱ݁ܡܡܬ݂ ܐܡܘܬ݂ ܘܠܐ ܕ݁ܐ_ܢܫ ܫܘܒ݂ܗܪܝ ܢܣܱܪܩ
1 Corinthians 9:16 ܐܦ݂ ܕܱ݁ܡܣܱܒܱ݁ܪ ܐ_ܢܐ ܓ݁ܝܪ ܠܱܝܬ݁ ܠܻܝ ܫܘܒ݂ܗܪܐ ܩܛܻܝܪܐ ܓ݁ܝܪ ܣܻܝܡ ܥܠܱܝ ܘܝ ܠܻܝ ܕ݁ܝܢ ܐܠܐ ܐܣܱܒܱ݁ܪ
1 Corinthians 9:17 ܐܢ ܓ݁ܝܪ ܒ݁ܨܒ݂ܝܢܝ ܗܕ݂ܐ ܣܥܱܪ ܐ_ܢܐ ܐܱܓ݂ܪܐ ܐܻܝܬ݂ ܠܻܝ ܐܢ ܕ݁ܝܢ ܕ݁ܠܐ ܒ݁ܨܒ݂ܝܢܝ ܪܱܒܱ݁ܬ݂ ܒܱ݁ܝܬ݁ܘܬ݂ܐ ܗܘ ܡܗܱܝܡܱܢ ܐ_ܢܐ
1 Corinthians 9:18 ܐܱܝܢܐ ܗܘ ܗܟ݂ܻܝܠ ܐܱܓ݂ܪܝ ܕ݁ܟ݂ܱܕ݂ ܡܣܱܒܱ݁ܪ ܐ_ܢܐ ܕ݁ܠܐ ܢܦ݂ܱܩܬ݂ܐ ܐܥܒ݁ܕ݂ܻܝܗ ܠܱܣܒ݂ܱܪܬ݂ܗ ܕܱ݁ܡܫܻܝܚܐ ܘܠܐ ܐܬ݂ܚܱܫܱܚ ܒ݁ܫܘܠܛܢܐ ܕ݁ܝܱܗ_ܒ݂ ܠܻܝ ܒ݁ܐܘܱܢܓ݁ܠܻܝܘܢ
1 Corinthians 9:19 ܟܱ݁ܕ݂ ܡܚܱܪܱܪ ܐ_ܢܐ ܓ݁ܝܪ ܡܢ ܟ݁ܠܗܝܢ ܠܟ݂ܠܢܫ ܫܱܥܒ݁ܕ݂ܬ݂ ܢܱܦ݂ܫܝ ܕܱ݁ܠܣܱܓܻ݁ܝܐܐ ܐܻܬ݂ܱܪ
1 Corinthians 9:20 ܘܱܗܘܻܝܬ݂ ܥܱܡ ܝܻܗܘܕ݂ܝܐ ܐܱܝܟ݂ ܝܻܗܘܕ݂ܝܐ ܕ݁ܠܻܝܗܘܕ݂ܝܐ ܐܻܬ݂ܱܪ ܘܥܱܡ ܕܱ݁ܬ݂ܚܝܬ݂ ܢܡܘܣܐ ܐܢܘܢ ܗܘܻܝܬ݂ ܐܱܝܟ݂ ܕܱ݁ܬ݂ܚܝܬ݂ ܢܡܘܣܐ ܕ݁ܠܱܐܝܠܝܢ ܕܱ݁ܬ݂ܚܝܬ݂ ܢܡܘܣܐ ܐܢܘܢ ܐܻܬ݂ܱܪ
1 Corinthians 9:21 ܘܠܱܐܝܠܝܢ ܕ݁ܢܡܘܣܐ ܠܱܝܬ݁ ܠܗܘܢ ܗܘܻܝܬ݂ ܐܱܝܟ݂ ܕ݁ܠܐ ܢܡܘܣ ܟܱ݁ܕ݂ ܠܐ ܐܻܝܬ݂ܱܝ ܠܱܐܠܗܐ ܕ݁ܠܐ ܢܡܘܣ ܐܠܐ ܒ݁ܢܡܘܣܗ ܕܱ݁ܡܫܻܝܚܐ ܕ݁ܐܦ݂ ܠܗܢܘܢ ܕܱ݁ܕ݂ܠܐ ܢܡܘܣ ܐܢܘܢ ܐܻܬ݂ܱܪ
1 Corinthians 9:22 ܗܘܻܝܬ݂ ܥܱܡ ܟ݁ܪܻܝܗܐ ܐܱܝܟ݂ ܟ݁ܪܻܝܗܐ ܕ݁ܠܱܟ݂ܪܻܝܗܐ ܐܻܬ݂ܱܪ ܠܟ݂ܠܢܫ ܟ݁ܠ ܗܘܻܝܬ݂ ܕܱ݁ܠܟ݂ܠܢܫ ܐܱܚܐ
1 Corinthians 9:23 ܗܕ݂ܐ ܕ݁ܝܢ ܥܒ݂ܕ݂ ܐ_ܢܐ ܡܛܠ ܕ݁ܐܗܘܐ ܫܱܘܬ݁ܦ݂ܐ ܠܱܣܒ݂ܱܪܬ݂ܐ
1 Corinthians 9:24 ܠܐ ܝܕ݂ܥܻܝܢ ܐܢ_ܬ݁ܘܢ ܕܱ݁ܐܝܠܝܢ ܕ݁ܒ݂ܐܣܛܱܕ݂ܻܝܘܢ ܪܗܛܻܝܢ ܟ݁ܠܗܘܢ ܗ_ܘ ܪܗܛܻܝܢ ܐܠܐ ܚܱܕ݂ ܗ_ܘ ܢܣܒ݂ ܠܗ ܙܟ݂ܘܬ݂ܐ ܗܟ݂ܱܢܐ ܗܱܪ_ܛܘ ܐܱܝܟ݂ ܕ݁ܬ݂ܱܕ݂ܪܟ݂ܘܢ
1 Corinthians 9:25 ܟ݁ܠ ܐ_ܢܫ ܕ݁ܝܢ ܕܱ݁ܐܓ݂ܘܢܐ ܥܒ݂ܕ݂ ܡܢ ܟ݁ܠ ܡܕ݁ܡ ܐܚܕ݂ ܪܥܝܢܗ ܘܗܠܝܢ ܪܗܛܻܝܢ ܕ݁ܢܣܒ݂ܘܢ ܟ݁ܠܻܝܠܐ ܕ݁ܡܬ݂ܚܱܒܱ݁ܠ ܚܢܱܢ ܕ݁ܝܢ ܕ݁ܠܐ ܡܬ݂ܚܱܒܱ݁ܠ
1 Corinthians 9:26 ܐܢܐ ܗܟ݂ܻܝܠ ܗܟ݂ܱܢܐ ܪܗܛ ܐ_ܢܐ ܠܐ ܗ_ܘܐ ܐܱܝܟ݂ ܕ݁ܥܱܠ ܡܕ݁ܡ ܕ݁ܠܐ ܝܻܕ݂ܻܝܥ ܘܗܟ݂ܱܢܐ ܡܬ݂ܟܱ݁ܬܱ݁ܫ ܐ_ܢܐ ܠܐ ܐܱܝܟ݂ ܗܱܘ ܕ݁ܠܐܐܱܪ ܟ݁ܬ݂ܫ
1 Corinthians 9:27 ܐܠܐ ܦܱ݁ܓ݂ܪܝ ܗ_ܘ ܟ݁ܒ݂ܫ ܐ_ܢܐ ܘܱܡܫܱܥܒ݁ܕ݂ ܐ_ܢܐ ܕ݁ܕ݂ܱܠܡܐ ܐ_ܢܐ ܕ݁ܠܱܐ_ܚܪܢܐ ܐܱܟ݂ܪܙܬ݂ ܐܢܐ ܩܢܘܡܝ ܐܣܬ݁ܠܐ ܠܻܝ
1 Corinthians 10:1 ܨܒ݂ܐ ܐ_ܢܐ ܕ݁ܝܢ ܕ݁ܬ݂ܕ݁ܥܘܢ ܐܱܚܱܝ ܕܱ݁ܐܒ݂ܗܱܝܢ ܟ݁ܠܗܘܢ ܬ݁ܚܝܬ݂ ܥܢܢܐ ܗܘܱܘ ܘܟ݂ܠܗܘܢ ܒ݁ܝܱܡܐ ܥܒ݂ܱܪܘ
1 Corinthians 10:2 ܘܟ݂ܠܗܘܢ ܒ݁ܝܱܕ݂ ܡܘܫܐ ܥܡܱܕ݂ܘ ܒܱ݁ܥܢܢܐ ܘܱܒ݂ܝܱܡܐ
1 Corinthians 10:3 ܘܟ݂ܠܗܘܢ ܚܕ݂ܐ ܡܐܟ݂ܘܠܬ݁ܐ ܕ݁ܪܘܚܐ ܐܟ݂ܱܠܘ
1 Corinthians 10:4 ܘܟ݂ܠܗܘܢ ܚܱܕ݂ ܡܱܫܬ݁ܝܐ ܕ݁ܪܘܚܐ ܐܫܬܻ݁ܝܘ ܫܬ݂ܝܢ ܗ_ܘܱܘ ܓ݁ܝܪ ܡܢ ܟܻ݁ܐܦ݂ܐ ܕ݁ܪܘܚܐ ܕ݁ܐܬ݂ܝܐ ܗ_ܘܬ݂ ܥܱܡܗܘܢ ܟܻ݁ܐܦ݂ܐ ܕ݁ܝܢ ܗܝ ܗܘ ܗܘܐ ܡܫܻܝܚܐ
1 Corinthians 10:5 ܐܠܐ ܠܐ ܗ_ܘܐ ܒ݁ܣܘܓ݂ܐܗܘܢ ܐܨܛܒ݂ܻܝ ܐܱܠܗܐ ܢܦ݂ܱܠܘ ܓ݁ܝܪ ܒ݁ܡܱܕ݂ܒ݁ܪܐ
1 Corinthians 10:6 ܗܠܝܢ ܕ݁ܝܢ ܛܘܦ݂ܣܐ ܠܱܢ ܗ_ܘ ܗܘܱܘ ܕ݁ܠܐ ܗܘܱܝܢ ܪܓܻ݁ܝܢ ܒܻ݁ܝܫܬ݂ܐ ܐܱܝܟܱ݁ܢܐ ܕ݁ܗܢܘܢ ܪܱܓ݂ܘ
1 Corinthians 10:7 ܘܐܦ݂ܠܐ ܢܗܘܐ ܦ݁ܠܚܱܝ ܦ݁ܬ݂ܱܟ݂ܪܐ ܐܱܝܟܱ݁ܢܐ ܕ݁ܐܦ݂ ܡܢܗܘܢ ܦ݁ܠܱܚܘ ܐܱܝܟ݂ ܕܱ݁ܟ݂ܬ݂ܻܝܒ݂ ܕܻ݁ܝܬ݂ܒ݂ ܥܱܡܐ ܠܡܐܟ݂ܱܠ ܘܱܠܡܫܬ݁ܐ ܘܩܡܘ ܠܡܫܬ݁ܥܝܘ
1 Corinthians 10:8 ܘܐܦ݂ܠܐ ܢܙܱܢܐ ܐܱܝܟܱ݁ܢܐ ܕ݁ܡܢܗܘܢ ܙܱܢܻܝܘ ܘܱܢܦ݂ܱܠܘ ܒ݁ܚܱܕ݂ ܝܱܘܡܐ ܥܣܪܻܝܢ ܘܱܬ݂ܠܬ݂ܐ ܐܱܠܦ݂ܻܝܢ
1 Corinthians 10:9 ܘܠܐ ܢܢܱܣܐ ܠܱܡܫܻܝܚܐ ܐܱܝܟܱ݁ܢܐ ܕ݁ܡܢܗܘܢ ܢܱܣܻܝܘ ܘܱܐܘܒ݁ܕ݂ܘ ܐܢܘܢ ܚܘܱܘܬ݂ܐ
1 Corinthians 10:10 ܘܐܦ݂ܠܐ ܬ݁ܪܛܢܘܢ ܐܱܝܟܱ݁ܢܐ ܕ݁ܡܢܗܘܢ ܪܛܢܘ ܘܐܒ݂ܱܕ݂ܘ ܒܻ݁ܐܝܕ݂ܱܝ ܡܚܱܒ݁ܠܢܐ
1 Corinthians 10:11 ܗܠܝܢ ܕ݁ܝܢ ܟ݁ܠܗܝܢ ܕܱ݁ܓ݂ܕ݂ܱܫ ܠܗܘܢ ܠܛܘܦ݂ܣܱܢ ܗܘܱܝ ܘܐܬ݂ܟ݁ܬ݂ܒ݂ ܡܛܠ ܡܱܪܕ݁ܘܬ݂ܐ ܕܻ݁ܝܠܱܢ ܕ݁ܚܱܪܬ݂ܗܘܢ ܕ݁ܥܠܡܐ ܥܠܱܝܢ ܡܱܛܝܱܬ݂
1 Corinthians 10:12 ܡܟܻ݁ܝܠ ܡܱܢ ܕ݁ܣܒ݂ܱܪ ܕ݁ܩܡ ܢܙܕ݁ܗܱܪ ܕ݁ܠܐ ܢܦ݁ܠ
1 Corinthians 10:13 ܢܣܝܘܢܐ ܠܐ ܡܱܛܻܝܟ݂ܘܢ ܐܠܐ ܕܱ݁ܒ݂ܢܱܝܢܫܐ ܡܗܱܝܡܱܢ ܗ_ܘ ܕ݁ܝܢ ܐܱܠܗܐ ܕ݁ܠܐ ܢܱܪܦ݁ܝܟ݂ܘܢ ܕ݁ܬ݂ܬ݂ܢܱܣܘܢ ܝܱܬܻ݁ܝܪ ܡܱܢ ܡܕ݁ܡ ܕܱ݁ܡܨܝܢ ܐܢ_ܬ݁ܘܢ ܐܠܐ ܢܥܒ݁ܕ݂ ܠܢܣܝܘܢܟ݂ܘܢ ܡܱܦ݁ܩܢܐ ܐܱܝܟܱ݁ܢܐ ܕ݁ܬ݂ܫܟ݁ܚܘܢ ܠܱܡܣܱܝܒ݁ܪܘ
1 Corinthians 10:14 ܡܛܠ ܗܢܐ ܚܱܒܻ݁ܝܒ݂ܱܝ ܥܪܘܩܘ ܡܢ ܦ݁ܘܠܚܢܐ ܕܱ݁ܦ݂ܬ݂ܱܟ݂ܪܐ
1 Corinthians 10:15 ܐܱܝܟ݂ ܕܱ݁ܠܚܱܟܻ݁ܝܡܐ ܐܡܱܪ ܐ_ܢܐ ܕ݁ܘܢܘ ܐܱܢ_ܬ݁ܘܢ ܡܕ݁ܡ ܕ݁ܐܡܱܪ ܐ_ܢܐ
1 Corinthians 10:16 ܟ݁ܣܐ ܗܱܘ ܕ݁ܬ݂ܱܘܕܻ݁ܝܬ݂ܐ ܕܱ݁ܡܒ݂ܱܪܟ݂ܻܝܢܱܢ ܠܐ ܗ_ܘܐ ܫܱܘܬ݁ܦ݂ܘܬ݂ܐ ܐܻܝܬ݂ܱܘܗ_ܝ ܕܱ݁ܕ݂ܡܗ ܕܱ݁ܡܫܻܝܚܐ ܘܠܱܚܡܐ ܗܱܘ ܕ݁ܩܨܝܢܱܢ ܠܐ ܗ_ܘܐ ܫܱܘܬ݁ܦ݂ܘܬ݂ܐ ܐܻܝܬ݂ܱܘܗ_ܝ ܕ݁ܦ݂ܱܓ݂ܪܗ ܕܱ݁ܡܫܻܝܚܐ
1 Corinthians 10:17 ܐܱܝܟܱ݁ܢܐ ܕ݁ܚܱܕ݂ ܗ_ܘ ܠܱܚܡܐ ܗܱܘ ܗܟ݂ܱܢܐ ܟ݁ܠܱܢ ܚܱܕ݂ ܚܢܱܢ ܦ݁ܓ݂ܱܪ ܟ݁ܠܱܢ ܓ݁ܝܪ ܡܢ ܗܱܘ ܗ_ܘ ܚܱܕ݂ ܠܱܚܡܐ ܢܣܒܻ݁ܝܢܱܢ
1 Corinthians 10:18 ܚܙܱܘ ܠܻܐܝܣܪܝܠ ܕ݁ܒ݂ܱܒ݂ܣܱܪ ܠܐ ܗ_ܘܐ ܐܱܝܠܝܢ ܕ݁ܐܟ݂ܠܻܝܢ ܕ݁ܒ݂ܚܐ ܗܘܝܢ ܫܱܘܬ݁ܦ݂ܐ ܠܡܱܕ݂ܒ݁ܚܐ
1 Corinthians 10:19 ܡܢܐ ܗܟ݂ܻܝܠ ܐܡܱܪ ܐ_ܢܐ ܕܱ݁ܦ݂ܬ݂ܱܟ݂ܪܐ ܡܕ݁ܡ ܐܻܝܬ݂ܱܘܗ_ܝ ܐܱܘ ܕ݁ܒ݂ܚܐ ܕܱ݁ܦ݂ܬ݂ܱܟ݂ܪܐ ܡܕ݁ܡ ܗ_ܘ ܠܐ
1 Corinthians 10:20 ܐܠܐ ܗܱܘ ܡܕ݁ܡ ܕ݁ܕ݂ܒ݂ܚܻܝܢ ܚܱܢܦ݂ܐ ܠܫܻܐܕ݂ܐ ܗ_ܘ ܕ݁ܒ݂ܚܻܝܢ ܘܠܐ ܠܱܐܠܗܐ ܠܐ ܕ݁ܝܢ ܨܒ݂ܐ ܐ_ܢܐ ܕ݁ܬ݂ܗܘܘܢ ܫܱܘܬ݁ܦ݂ܐ ܠܫܻܐܕ݂ܐ
1 Corinthians 10:21 ܠܐ ܡܫܟ݁ܚܻܝܢ ܐܢ_ܬ݁ܘܢ ܕ݁ܬ݂ܫܬ݁ܘܢ ܟ݁ܣܐ ܕ݁ܡܪܱܢ ܘܟ݂ܣܐ ܕ݁ܫܻܐܕ݂ܐ ܘܠܐ ܡܫܟ݁ܚܻܝܢ ܐܢ_ܬ݁ܘܢ ܕ݁ܬ݂ܫܬܱ݁ܘܬ݁ܦ݂ܘܢ ܒ݁ܦ݂ܬ݂ܘܪܐ ܕ݁ܡܪܱܢ ܘܱܒ݂ܦ݂ܬ݂ܘܪܐ ܕ݁ܫܻܐܕ݂ܐ
1 Corinthians 10:22 ܐܱܘ ܕܱ݁ܠܡܐ ܡܱܛܢܘ ܡܱܛܢܻܝܢܱܢ ܠܡܪܱܢ ܕܱ݁ܠܡܐ ܚܱܣܻܝܢܻܝܢܱܢ ܡܢܗ
1 Corinthians 10:23 ܟ݁ܠ ܡܕ݁ܡ ܫܱܠܻܝܛ ܠܻܝ ܐܠܐ ܠܐ ܟ݁ܠ ܡܕ݁ܡ ܦܱ݁ܩܚ ܟ݁ܠ ܡܕ݁ܡ ܫܱܠܻܝܛ ܠܻܝ ܐܠܐ ܠܐ ܟ݁ܠ ܡܕ݁ܡ ܡܒ݂ܱܢܐ
1 Corinthians 10:24 ܠܐ ܐ_ܢܫ ܕ݁ܢܱܦ݂ܫܗ ܢܗܘܐ ܒ݁ܥܐ ܐܠܐ ܟ݁ܠܢܫ ܐܦ݂ ܕ݁ܚܱܒ݂ܪܗ
1 Corinthians 10:25 ܟ݁ܠܡܕ݁ܡ ܕ݁ܡܙܕܱ݁ܒܱ݁ܢ ܒ݁ܡܱܩܠܘܢ ܗܘܱܝܬ݁ܘܢ ܐܟ݂ܠܻܝܢ ܕ݁ܠܐ ܥܘܩܒ݂ܐ ܡܛܠ ܬܻ݁ܐܪܬ݁ܐ
1 Corinthians 10:26 ܕ݁ܡܪܝܐ ܗ_ܝ ܓ݁ܝܪ ܐܱܪܥܐ ܒܱ݁ܡܠܐܗ
1 Corinthians 10:27 ܐܢ ܐ_ܢܫ ܕ݁ܝܢ ܡܢ ܚܱܢܦ݂ܐ ܩܪܐ ܠܟ݂ܘܢ ܘܨܒ݂ܝܢ ܐܢ_ܬ݁ܘܢ ܠܡܻܐܙܱܠ ܟ݁ܠܡܕ݁ܡ ܕ݁ܡܬ݁ܣܻܝܡ ܩܕ݂ܡܱܝܟ݁ܘܢ ܐܱܟ݂ܘܠܘ ܕ݁ܠܐ ܥܘܩܒ݂ܐ ܡܛܠ ܬܻ݁ܐܪܬ݁ܐ
1 Corinthians 10:28 ܐܢ ܐ_ܢܫ ܕ݁ܝܢ ܢܻܐܡܱܪ ܠܟ݂ܘܢ ܕ݁ܗܢܐ ܕܱ݁ܕ݂ܒ݂ܻܝܚܐ ܗܘ ܠܐ ܬ݁ܐܟ݂ܠܘܢ ܡܛܠ ܗܱܘ ܕ݁ܐܡܱܪ ܠܟ݂ܘܢ ܘܡܛܠ ܬܻ݁ܐܪܬ݁ܐ
1 Corinthians 10:29 ܬܻ݁ܐܪܬ݁ܐ ܕ݁ܝܢ ܐܡܱܪ ܐ_ܢܐ ܠܐ ܗ_ܘܐ ܕܻ݁ܝܠܟ݂ܘܢ ܐܠܐ ܕ݁ܗܱܘ ܕ݁ܐܡܱܪ ܠܡܢܐ ܓ݁ܝܪ ܚܻܐܪܘܬ݂ܝ ܡܬ݁ܕ݂ܻܝܢܐ ܡܢ ܬܻ݁ܐܪܬ݁ܐ ܕܱ݁ܐ_ܚܪܢܐ
1 Corinthians 10:30 ܐܢ ܐܢܐ ܒ݁ܛܱܝܒ݁ܘܬ݂ܐ ܡܬ݂ܚܱܫܱܚ ܐ_ܢܐ ܡܢܐ ܡܬ݂ܓܱ݁ܕܱ݁ܦ݂ ܐ_ܢܐ ܥܱܠ ܡܕ݁ܡ ܕ݁ܐܢܐ ܡܱܘܕ݁ܐܢܐ
1 Corinthians 10:31 ܐܢ ܐܟ݂ܠܻܝܢ ܐܢ_ܬ݁ܘܢ ܗܟ݂ܻܝܠ ܘܐܢ ܫܬ݂ܝܢ ܐܢ_ܬ݁ܘܢ ܘܐܢ ܡܕ݁ܡ ܥܒ݂ܕܻ݁ܝܢ ܐܢ_ܬ݁ܘܢ ܟ݁ܠܡܕ݁ܡ ܠܬ݂ܫܒ݁ܘܚܬ݁ܐ ܕܱ݁ܐܠܗܐ ܗܘܱܝܬ݁ܘܢ ܥܒ݂ܕܻ݁ܝܢ
1 Corinthians 10:32 ܕ݁ܠܐ ܬ݁ܘܩܠܐ ܗܘܱܘ ܠܻܝܗܘܕ݂ܝܐ ܘܠܱܐܪܡܝܐ ܘܱܠܥܻܕ݁_ܬ݁ܗ ܕܱ݁ܐܠܗܐ
1 Corinthians 10:33 ܐܱܝܟ݂ ܕ݁ܐܦ݂ ܐܢܐ ܒ݁ܟ݂ܠ ܡܕ݁ܡ ܠܟ݂ܠܢܫ ܫܦ݂ܱܪ ܐ_ܢܐ ܘܠܐ ܒ݁ܥܐ ܐ_ܢܐ ܡܕ݁ܡ ܕ݁ܠܻܝ ܦܱ݁ܩܚ ܐܠܐ ܡܕ݁ܡ ܕܱ݁ܠܣܱܓܻ݁ܝܐܐ ܦܱ݁ܩܚ ܕ݁ܢܻܚܘܢ
1 Corinthians 11:1 ܐܬ݁ܕܱ݁ܡܱܘ ܒܻ݁ܝ ܐܱܝܟܱ݁ܢܐ ܕ݁ܐܦ݂ ܐܢܐ ܒܱ݁ܡܫܻܝܚܐ
1 Corinthians 11:2 ܡܫܱܒܱ݁ܚ ܐ_ܢܐ ܠܟ݂ܘܢ ܕ݁ܝܢ ܐܱܚܱܝ ܕܱ݁ܒ݂ܟ݂ܠ ܡܕ݁ܡ ܡܱܥ_ܗܕ݂ ܐܢ_ܬ݁ܘܢ ܠܻܝ ܘܱܐܝܟܱ݁ܢܐ ܕܱ݁ܐܫܠܡܬ݂ ܠܟ݂ܘܢ ܦ݁ܘܩܕ݁ܢܐ ܐܱܚܻܝܕ݂ܻܝܢ ܐܢ_ܬ݁ܘܢ
1 Corinthians 11:3 ܨܒ݂ܐ ܐ_ܢܐ ܕ݁ܝܢ ܕ݁ܬ݂ܕ݁ܥܘܢ ܕ݁ܟ݂ܠ ܓ݁ܒ݂ܱܪ ܪܻܫܗ ܡܫܻܝܚܐ ܗܘ ܘܪܻܫܗ ܕܱ݁ܐܢ_ܬ݁ܬ݂ܐ ܓܱ݁ܒ݂ܪܐ ܗܘ ܘܪܻܫܗ ܕܱ݁ܡܫܻܝܚܐ ܐܱܠܗܐ ܗܘ
1 Corinthians 11:4 ܟ݁ܠ ܓܱ݁ܒ݂ܪܐ ܕܱ݁ܡܨܱܠܐ ܐܱܘ ܡܬ݂ܢܱܒ݁ܐ ܟܱ݁ܕ݂ ܡܟ݂ܱܣܱܝ ܪܻܫܗ ܡܱܒ݂ܗܬ݂ ܪܻܫܗ
1 Corinthians 11:5 ܘܟ݂ܠ ܐܱܢ_ܬ݁ܬ݂ܐ ܕܱ݁ܡܨܱܠܝܐ ܐܱܘ ܡܬ݂ܢܱܒ݁ܝܐ ܟܱ݁ܕ݂ ܓ݁ܠܐ ܪܻܫܗ ܡܱܒ݂ܗܬ݂ܐ ܪܻܫܗ ܫܱܘܝܐ ܗ_ܝ ܓ݁ܝܪ ܥܱܡ ܗܝ ܕܱ݁ܓ݂ܪܻܝܥ ܪܻܫܗ
1 Corinthians 11:6 ܐܢ ܓ݁ܝܪ ܠܐ ܡܬ݂ܟܱ݁ܣܝܐ ܐܱܢ_ܬ݁ܬ݂ܐ ܐܦ݂ ܬ݁ܣܬܱ݁ܦܱ݁ܪ ܐܢ ܕ݁ܝܢ ܡܫܱܟܱ݁ܪ ܗ_ܘ ܠܱܐܢ_ܬ݁ܬ݂ܐ ܠܡܣܬܱ݁ܦ݁ܪܘ ܐܱܘ ܠܡܓ݂ܪܱܥ ܬ݁ܬ݂ܟܱ݁ܣܐ
1 Corinthians 11:7 ܓܱ݁ܒ݂ܪܐ ܓ݁ܝܪ ܠܐ ܚܱܝܒ݂ ܕܱ݁ܢܟ݂ܱܣܐ ܪܻܫܗ ܡܛܠ ܕܱ݁ܕ݂ܡܘܬ݂ܐ ܗܘ ܘܬ݂ܫܒ݁ܘܚܬ݁ܐ ܕܱ݁ܐܠܗܐ ܐܱܢ_ܬ݁ܬ݂ܐ ܕ݁ܝܢ ܬ݁ܫܒ݁ܘܚܬ݁ܐ ܗ_ܝ ܕ݁ܓ݂ܱܒ݂ܪܐ
1 Corinthians 11:8 ܠܐ ܓ݁ܝܪ ܐܻܝܬ݂ܱܘܗ_ܝ ܓܱ݁ܒ݂ܪܐ ܡܢ ܐܱܢ_ܬ݁ܬ݂ܐ ܐܠܐ ܐܱܢ_ܬ݁ܬ݂ܐ ܡܢ ܓܱ݁ܒ݂ܪܐ
1 Corinthians 11:9 ܘܐܦ݂ܠܐ ܓ݁ܝܪ ܓܱ݁ܒ݂ܪܐ ܐܬ݂ܒ݁ܪܻܝ ܡܛܠ ܐܱܢ_ܬ݁ܬ݂ܐ ܐܠܐ ܐܱܢ_ܬ݁ܬ݂ܐ ܡܛܠ ܓܱ݁ܒ݂ܪܐ
1 Corinthians 11:10 ܡܛܠ ܗܢܐ ܚܱܝܒ݂ܐ ܐܱܢ_ܬ݁ܬ݂ܐ ܕ݁ܫܘܠܛܢܐ ܢܗܘܐ ܥܱܠ ܪܻܫܗ ܡܛܠ ܡܱܠܱܐܟ݂ܐ
1 Corinthians 11:11 ܒ݁ܪܱܡ ܕ݁ܝܢ ܠܐ ܓܱ݁ܒ݂ܪܐ ܠܒ݂ܱܪ ܡܢ ܐܱܢ_ܬ݁ܬ݂ܐ ܐܦ݂ܠܐ ܐܱܢ_ܬ݁ܬ݂ܐ ܠܒ݂ܱܪ ܡܢ ܓܱ݁ܒ݂ܪܐ ܒ݁ܡܪܱܢ
1 Corinthians 11:12 ܐܱܝܟܱ݁ܢܐ ܓ݁ܝܪ ܕܱ݁ܐܢ_ܬ݁ܬ݂ܐ ܡܢ ܓܱ݁ܒ݂ܪܐ ܗܟ݂ܱܢܐ ܐܦ݂ ܓܱ݁ܒ݂ܪܐ ܒ݁ܝܱܕ݂ ܐܱܢ_ܬ݁ܬ݂ܐ ܟ݁ܠܡܕ݁ܡ ܕ݁ܝܢ ܡܢ ܐܱܠܗܐ ܗܘ
1 Corinthians 11:13 ܕ݁ܘܢܘ ܒܱ݁ܝܢܱܝܟ݁ܘܢ ܠܢܱܦ݂ܫܟ݂ܘܢ ܝܐܐ ܠܱܐܢ_ܬ݁ܬ݂ܐ ܕ݁ܟ݂ܱܕ݂ ܓ݁ܠܐ ܪܻܫܗ ܬ݁ܨܱܠܐ ܠܱܐܠܗܐ
1 Corinthians 11:14 ܐܦ݂ܠܐ ܗܘ ܟ݁ܝܢܐ ܡܱܠܦ݂ ܠܟ݂ܘܢ ܕ݁ܓ݂ܱܒ݂ܪܐ ܡܐ ܕ݁ܩܐܡ ܣܱܥܪܗ ܨܱܥܪܐ ܗܘ ܠܗ
1 Corinthians 11:15 ܘܱܐܢ_ܬ݁ܬ݂ܐ ܡܐ ܕܱ݁ܡܪܱܒܱ݁ܝ ܣܱܥܪܗ ܬ݁ܫܒ݁ܘܚܬ݁ܐ ܗ_ܝ ܠܗ ܡܛܠ ܕ݁ܣܱܥܪܗ ܚܠܦ݂ ܬܱ݁ܟ݂ܣܻܝܬ݂ܐ ܗܘ ܐܬ݂ܻܝܗܒ݂ ܠܗ
1 Corinthians 11:16 ܐܢ ܐ_ܢܫ ܕ݁ܝܢ ܡܬ݂ܚܪܐ ܥܱܠ ܗܠܝܢ ܠܱܢ ܠܱܝܬ݁ ܥܝܕ݂ܐ ܐܱܝܟ݂ ܗܢܐ ܘܠܐ ܠܥܻܕ݁_ܬ݁ܗ ܕܱ݁ܐܠܗܐ
1 Corinthians 11:17 ܗܕ݂ܐ ܕ݁ܝܢ ܕܱ݁ܡܦ݂ܱܩܕ݂ ܐ_ܢܐ ܠܐ ܐܱܝܟ݂ ܡܫܱܒܱ݁ܚ ܐ_ܢܐ ܠܟ݂ܘܢ ܡܛܠ ܕ݁ܠܐ ܗ_ܘܐ ܠܱܩܕ݂ܡܱܝܟ݁ܘܢ ܐܬ݂ܱܝܬ݁ܘܢ ܐܠܐ ܠܱܒ݂ܨܻܝܪܘܬ݂ܐ ܗܘ ܢܚܬ݁ܬ݁ܘܢ
1 Corinthians 11:18 ܠܘܩܕ݂ܱܡ ܓ݁ܝܪ ܡܐ ܕ݁ܡܬ݂ܟܱ݁ܢܫܻܝܢ ܐܢ_ܬ݁ܘܢ ܒ݁ܥܻܕ݁_ܬ݁ܐ ܦ݁ܠܱܓ݂ܘܬ݂ܐ ܫܡܱܥ ܐ_ܢܐ ܕܻ݁ܐܝܬ݂ ܒܱ݁ܝܢܬ݂ܟ݂ܘܢ ܘܡܕ݁ܡ ܡܕ݁ܡ ܡܗܱܝܡܢ ܐ_ܢܐ
1 Corinthians 11:19 ܥܬ݂ܻܝܕ݂ܻܝܢ ܐܢܘܢ ܓ݁ܝܪ ܐܦ݂ ܚܪܝܢܐ ܕ݁ܢܗܘܘܢ ܒܱ݁ܝܢܬ݂ܟ݂ܘܢ ܕܱ݁ܐܝܠܝܢ ܕܱ݁ܒ݂ܩܝܢ ܒ݁ܟ݂ܘܢ ܢܬ݂ܝܱܕ݂ܥܘܢ
1 Corinthians 11:20 ܡܐ ܗܟ݂ܻܝܠ ܕ݁ܡܬ݂ܟܱ݁ܢܫܻܝܢ ܐܢ_ܬ݁ܘܢ ܠܱܘ ܐܱܝܟ݂ ܕ݁ܙܕ݂ܩ ܠܝܱܘܡܗ ܕ݁ܡܪܱܢ ܐܟ݂ܠܻܝܢ ܐܢ_ܬ݁ܘܢ ܘܫܬ݂ܝܢ
1 Corinthians 11:21 ܐܠܐ ܐ_ܢܫ ܐ_ܢܫ ܚܫܡܻܝܬ݂ܗ ܩܕ݂ܡ ܐܟ݂ܠ ܠܗ ܘܗܘܐ ܚܱܕ݂ ܟ݁ܦ݂ܢ ܘܚܱܕ݂ ܪܘܐ
1 Corinthians 11:22 ܕܱ݁ܠܡܐ ܒ݁ܬ݁ܐ ܠܱܝܬ݁ ܠܟ݂ܘܢ ܕ݁ܬ݂ܐܟ݂ܠܘܢ ܘܬ݂ܫܬ݁ܘܢ ܐܱܘ ܒ݁ܥܻܕ݁_ܬ݁ܗ ܕܱ݁ܐܠܗܐ ܒ݁ܣܝܢ ܐܢ_ܬ݁ܘܢ ܘܡܱܒ݂ܗܬ݂ܻܝܢ ܐܢ_ܬ݁ܘܢ ܠܱܐܝܠܝܢ ܕ݁ܠܱܝܬ݁ ܠܗܘܢ ܡܢܐ ܐܻܡܱܪ ܠܟ݂ܘܢ ܐܫܱܒܱ݁ܚܟ݂ܘܢ ܒ݁ܗܕ݂ܐ ܠܐ ܡܫܱܒܱ݁ܚ ܐ_ܢܐ
1 Corinthians 11:23 ܐܢܐ ܓ݁ܝܪ ܩܱܒ݁ܠܬ݂ ܡܢ ܡܪܱܢ ܗܱܘ ܡܕ݁ܡ ܕܱ݁ܐܫܠܡܬ݂ ܠܟ݂ܘܢ ܕ݁ܡܪܱܢ ܝܫܘܥ ܒ݁ܗܱܘ ܠܻܠܝܐ ܕ݁ܡܫܬ݁ܠܡ ܗ_ܘܐ ܢܣܱܒ݂ ܗ_ܘܐ ܠܱܚܡܐ
1 Corinthians 11:24 ܘܒ݂ܱܪܟ݂ ܘܱܩܨܐ ܘܐܡܱܪ ܣܱܒ݂ܘ ܐܱܟ݂ܘܠܘ ܗܢܱܘ ܦܱ݁ܓ݂ܪܝ ܕ݁ܥܱܠ ܐܱܦܱ݁ܝܟ݁ܘܢ ܡܬ݂ܩܨܐ ܗܟ݂ܱܢܐ ܗܘܱܝܬ݁ܘܢ ܥܒ݂ܕܻ݁ܝܢ ܠܕ݂ܘܟ݂ܪܢܝ
1 Corinthians 11:25 ܗܟ݂ܱܢܐ ܡܢ ܒ݁ܬ݂ܱܪ ܕܱ݁ܐܚܫܡܘ ܐܦ݂ ܟ݁ܣܐ ܝܱܗ_ܒ݂ ܘܐܡܱܪ ܗܢܐ ܟ݁ܣܐ ܐܻܝܬ݂ܱܘܗ_ܝ ܕܻ݁ܝܱܬ݂ܻܩܻܐ ܚܕ݂ܱܬ݂ܐ ܒ݁ܕ݂ܡܝ ܗܟ݂ܱܢܐ ܗܘܱܝܬ݁ܘܢ ܥܒ݂ܕܻ݁ܝܢ ܟ݁ܠ ܐܡܱܬ݂ܝ ܕ݁ܫܬ݂ܝܢ ܐܢ_ܬ݁ܘܢ ܠܕ݂ܘܟ݂ܪܢܝ
1 Corinthians 11:26 ܟ݁ܠ ܐܡܱܬ݂ܝ ܓ݁ܝܪ ܕ݁ܐܟ݂ܠܻܝܢ ܐܢ_ܬ݁ܘܢ ܠܱܚܡܐ ܗܢܐ ܘܫܬ݂ܝܢ ܐܢ_ܬ݁ܘܢ ܟ݁ܣܐ ܗܢܐ ܡܱܘܬ݁ܗ ܗ_ܘ ܕ݁ܡܪܱܢ ܡܱܥ_ܗܕܻ݁ܝܢ ܐܢ_ܬ݁ܘܢ ܥܕ݂ܱܡܐ ܠܡܐܬ݂ܻܝܬ݂ܗ
1 Corinthians 11:27 ܐܱܝܢܐ ܗܟ݂ܻܝܠ ܕ݁ܐܟ݂ܠ ܡܢ ܠܱܚܡܗ ܕ݁ܡܪܝܐ ܘܫܬ݂ܐ ܡܢ ܟ݁ܣܗ ܘܠܐ ܫܘܐ ܠܗ ܡܚܱܝܱܒ݂ ܗ_ܘ ܠܱܕ݂ܡܗ ܕ݁ܡܪܝܐ ܘܱܠܦ݂ܱܓ݂ܪܗ
1 Corinthians 11:28 ܡܛܠ ܗܢܐ ܢܗܘܐ ܐ_ܢܫ ܒ݁ܩܐ ܢܱܦ݂ܫܗ ܘܗܝܕ݁ܝܢ ܐܟ݂ܠ ܡܢ ܠܱܚܡܐ ܗܢܐ ܘܫܬ݂ܐ ܡܢ ܟ݁ܣܐ ܗܢܐ
1 Corinthians 11:29 ܡܱܢ ܕ݁ܐܟ݂ܠ ܓ݁ܝܪ ܘܫܬ݂ܐ ܡܢܗ ܟܱ݁ܕ݂ ܠܐ ܫܘܐ ܚܘܝܒ݂ܐ ܗ_ܘ ܠܢܱܦ݂ܫܗ ܐܟ݂ܠ ܘܫܬ݂ܐ ܕ݁ܠܐ ܦ݁ܪܱܫ ܦܱ݁ܓ݂ܪܗ ܕ݁ܡܪܝܐ
1 Corinthians 11:30 ܡܛܠ ܗܢܐ ܣܱܓܻ݁ܝܐܝܻܢ ܒ݁ܟ݂ܘܢ ܡܱܪܥܐ ܘܱܟ݂ܪܻܝܗܐ ܘܣܱܓܻ݁ܝܐܐ ܕ݁ܕ݂ܡܟܻ݁ܝܢ
1 Corinthians 11:31 ܐܠܘ ܓ݁ܝܪ ܢܱܦ݂ܫܱܢ ܕ݁ܝܢܻܝܢ ܗ_ܘܱܝܢ ܠܐ ܡܬ݁ܕ݂ܻܝܢܻܝܢ ܗ_ܘܱܝܢ
1 Corinthians 11:32 ܟܱ݁ܕ݂ ܡܬ݁ܕ݂ܻܝܢܻܝܢܱܢ ܕ݁ܝܢ ܡܢ ܡܪܱܢ ܡܬ݂ܪܕ݂ܝܘ ܡܬ݂ܪܕ݂ܝܢܱܢ ܕ݁ܠܐ ܥܱܡ ܥܠܡܐ ܢܬ݂ܚܱܝܱܒ݂
1 Corinthians 11:33 ܡܟܻ݁ܝܠ ܐܱܚܱܝ ܐܡܱܬ݂ܝ ܕ݁ܡܬ݂ܟܱ݁ܢܫܻܝܢ ܐܢ_ܬ݁ܘܢ ܠܡܐܟ݂ܱܠ ܗܘܱܝܬ݁ܘܢ ܡܩܱܘܝܢ ܚܱܕ݂ ܠܚܱܕ݂
1 Corinthians 11:34 ܡܱܢ ܕ݁ܝܢ ܕܱ݁ܟ݂ܦ݂ܢ ܒ݁ܒ݂ܱܝܬ݁ܗ ܢܠܥܱܣ ܕ݁ܠܐ ܠܚܱܝܒ݂ܘܬ݂ܐ ܬ݁ܗܘܘܢ ܡܬ݂ܟܱ݁ܢܫܻܝܢ ܥܱܠ ܫܱܪܟ݁ܐ ܕ݁ܝܢ ܡܐ ܕ݁ܐܬ݂ܻܝܬ݂ ܐܦܱ݁ܩܕ݂ܟ݂ܘܢ
1 Corinthians 12:1 ܥܱܠ ܪܘܚܢܝܬ݂ܐ ܕ݁ܝܢ ܐܱܚܱܝ ܨܒ݂ܐ ܐ_ܢܐ ܕ݁ܬ݂ܕ݁ܥܘܢ
1 Corinthians 12:2 ܕ݁ܚܱܢܦ݂ܐ ܗ_ܘܱܝܬ݁ܘܢ ܘܠܱܦ݂ܬ݂ܱܟ݂ܪܐ ܐܱܝܠܝܢ ܕ݁ܠܱܝܬ݁ ܠܗܘܢ ܩܠܐ ܕ݁ܠܐ ܦ݁ܘܪܫܢ ܡܬ݁ܕܱ݁ܒ݂ܪܻܝܢ ܗ_ܘܱܝܬ݁ܘܢ
1 Corinthians 12:3 ܡܛܠ ܗܢܐ ܡܱܘܕܱ݁ܥ ܐ_ܢܐ ܠܟ݂ܘܢ ܕ݁ܠܱܝܬ݁ ܐ_ܢܫ ܕܱ݁ܒ݂ܪܘܚܐ ܕܱ݁ܐܠܗܐ ܡܡܱܠܠ ܘܐܡܱܪ ܕܱ݁ܚܪܡ ܗ_ܘ ܝܫܘܥ ܘܐܦ݂ܠܐ ܐ_ܢܫ ܡܫܟܱ݁ܚ ܠܡܻܐܡܱܪ ܕ݁ܡܪܝܐ ܗܘ ܝܫܘܥ ܐܠܐ ܐܢ ܒ݁ܪܘܚܐ ܕ݁ܩܘܕ݂ܫܐ
1 Corinthians 12:4 ܦ݁ܘܠܓ݂ܐ ܕ݁ܝܢ ܕ݁ܡܱܘܗܒ݂ܬ݂ܐ ܐܻܝܬ݂ܱܝܗܘܢ ܐܠܐ ܚܕ݂ܐ ܗ_ܝ ܪܘܚܐ
1 Corinthians 12:5 ܘܦ݂ܘܠܓ݂ܐ ܕ݁ܬ݂ܫܡܫܬ݂ܐ ܐܻܝܬ݂ܱܝܗܘܢ ܐܠܐ ܚܱܕ݂ ܗ_ܘ ܡܪܝܐ
1 Corinthians 12:6 ܘܦ݂ܘܠܓ݂ܐ ܕ݁ܚܱܝܠܱܘܬ݂ܐ ܐܻܝܬ݂ ܐܠܐ ܚܱܕ݂ ܗ_ܘ ܐܱܠܗܐ ܕ݁ܡܱܥܒ݁ܕ݂ ܟ݁ܠ ܒ݁ܟ݂ܠܢܫ
1 Corinthians 12:7 ܠܐ_ܢܫ ܐ_ܢܫ ܕ݁ܝܢ ܡܬ݂ܻܝܗܒ݂ ܠܗ ܓ݁ܠܝܢܐ ܕ݁ܪܘܚܐ ܐܱܝܟ݂ ܕ݁ܥܕ݂ܪܐ ܠܗ
1 Corinthians 12:8 ܐܻܝܬ݂ ܕܻ݁ܝܗܻܝܒ݂ܐ ܠܗ ܒ݁ܪܘܚܐ ܡܠܬ݂ܐ ܕ݁ܚܟ݂ܡܬ݂ܐ ܠܱܐ_ܚܪܻܢܐ ܕ݁ܝܢ ܡܠܬ݂ܐ ܕܻ݁ܝܕ݂ܱܥܬ݂ܐ ܒ݁ܗ ܒ݁ܪܘܚܐ
1 Corinthians 12:9 ܠܱܐ_ܚܪܻܢܐ ܗܱܝܡܢܘܬ݂ܐ ܒ݁ܗ ܒ݁ܪܘܚܐ ܠܱܐ_ܚܪܻܢܐ ܡܱܘܗܒ݂ܬ݂ܐ ܕ݁ܐܣܝܘܬ݂ܐ ܒ݁ܗ ܒ݁ܪܘܚܐ
1 Corinthians 12:10 ܠܱܐ_ܚܪܻܢܐ ܕ݁ܝܢ ܚܱܝܠܐ ܠܱܐ_ܚܪܻܢܐ ܕ݁ܝܢ ܢܒ݂ܻܝܘܬ݂ܐ ܠܱܐ_ܚܪܻܢܐ ܕ݁ܝܢ ܦ݁ܪܘܫܘܬ݂ܐ ܕ݁ܪܘܚܐ ܠܱܐ_ܚܪܻܢܐ ܕ݁ܝܢ ܙܢܱܝܐ ܕ݁ܠܫܢܐ ܠܱܐ_ܚܪܻܢܐ ܕ݁ܝܢ ܦ݁ܘܫܩܐ ܕ݁ܠܫܢܐ
1 Corinthians 12:11 ܟ݁ܠܗܝܢ ܕ݁ܝܢ ܗܠܝܢ ܚܕ݂ܐ ܗ_ܝ ܪܘܚܐ ܣܥܪܐ ܘܱܡܦ݂ܱܠܓ݂ܐ ܠܟ݂ܠܢܫ ܐܱܝܟ݂ ܕ݁ܗܻܝ ܨܒ݂ܝܐ
1 Corinthians 12:12 ܐܱܟ݂ܙܢܐ ܓ݁ܝܪ ܕ݁ܦ݂ܱܓ݂ܪܐ ܚܱܕ݂ ܗ_ܘ ܘܻܐܝܬ݂ ܒ݁ܗ ܗܱܕ݁ܡܐ ܣܱܓܻ݁ܝܐܐ ܟ݁ܠܗܘܢ ܕ݁ܝܢ ܗܱܕ݁ܡܐ ܕ݁ܦ݂ܱܓ݂ܪܐ ܟܱ݁ܕ݂ ܣܱܓܻ݁ܝܐܐ ܐܻܝܬ݂ܱܝܗܘܢ ܚܱܕ݂ ܐܢܘܢ ܦ݁ܓ݂ܱܪ ܗܟ݂ܱܢܐ ܐܦ݂ ܡܫܻܝܚܐ
1 Corinthians 12:13 ܐܦ݂ ܚܢܱܢ ܓ݁ܝܪ ܟ݁ܠܱܢ ܒܱ݁ܚܕ݂ܐ ܪܘܚ ܠܚܱܕ݂ ܦ݁ܓ݂ܱܪ ܥܡܱܕ݂ܢ ܐܢ ܝܻܗܘܕ݂ܝܐ ܘܐܢ ܐܱܪܡܝܐ ܘܐܢ ܥܱܒ݂ܕ݁ܐ ܘܐܢ ܒ݁ܢܱܝ ܚܻܐܪܐ ܘܟ݂ܠܱܢ ܚܕ݂ܐ ܪܘܚܐ ܐܫܬܻ݁ܝܢ
1 Corinthians 12:14 ܐܦ݂ ܦܱ݁ܓ݂ܪܐ ܓ݁ܝܪ ܠܐ ܗ_ܘܐ ܚܱܕ݂ ܗܱܕ݁ܡ ܐܠܐ ܣܱܓܻ݁ܝܐܐ
1 Corinthians 12:15 ܐܢ ܬܻ݁ܐܡܱܪ ܓ݁ܝܪ ܪܓ݂ܠܐ ܕ݁ܡܛܠ ܕ݁ܠܐ ܗܘܻܝܬ݂ ܐܻܝܕ݂ܐ ܠܐ ܗܘܻܝܬ݂ ܡܢܗ ܡܢ ܦܱ݁ܓ݂ܪܐ ܠܱܘ ܡܛܠ ܗܕ݂ܐ ܠܱܝܬ݁ܝܗ ܡܢܗ ܡܢ ܦܱ݁ܓ݂ܪܐ
1 Corinthians 12:16 ܘܐܢ ܬܻ݁ܐܡܱܪ ܐܕ݂ܢܐ ܥܱܠ ܕ݁ܠܐ ܗܘܻܝܬ݂ ܥܱܝܢܐ ܠܐ ܗܘܻܝܬ݂ ܡܢܗ ܡܢ ܦܱ݁ܓ݂ܪܐ ܠܱܘ ܡܛܠ ܗܕ݂ܐ ܠܱܝܬ݁ܝܗ ܡܢܗ ܡܢ ܦܱ݁ܓ݂ܪܐ
1 Corinthians 12:17 ܐܠܘ ܓ݁ܝܪ ܟ݁ܠܗ ܦܱ݁ܓ݂ܪܐ ܥܱܝܢܐ ܗ_ܘܐ ܐܱܝܟ݁ܐ ܗ_ܘܬ݂ ܡܱܫܡܱܥܬ݂ܐ ܘܐܠܘ ܟ݁ܠܗ ܡܱܫܡܱܥܬ݂ܐ ܗ_ܘܐ ܐܱܝܟܱ݁ܢܐ ܡܪܻܝܚ ܗ_ܘܐ
1 Corinthians 12:18 ܗܫܐ ܕ݁ܝܢ ܐܱܠܗܐ ܣܡ ܟ݁ܠ ܚܱܕ݂ ܚܱܕ݂ ܡܢ ܗܱܕ݁ܡܐ ܒ݁ܦ݂ܱܓ݂ܪܐ ܐܱܝܟܱ݁ܢܐ ܕ݁ܗܘ ܨܒ݂ܐ
1 Corinthians 12:19 ܐܠܘ ܕ݁ܝܢ ܟ݁ܠܗܘܢ ܚܱܕ݂ ܗ_ܘܱܘ ܗܱܕ݁ܡܐ ܐܱܝܟ݁ܐ ܗ_ܘܐ ܦܱ݁ܓ݂ܪܐ
1 Corinthians 12:20 ܗܫܐ ܕ݁ܝܢ ܗܱܕ݁ܡܐ ܐܻܝܬ݂ܱܝܗܘܢ ܣܱܓܻ݁ܝܐܐ ܚܱܕ݂ ܗ_ܘ ܕ݁ܝܢ ܦܱ݁ܓ݂ܪܐ
1 Corinthians 12:21 ܠܐ ܡܫܟ݁ܚܐ ܥܱܝܢܐ ܕ݁ܬ݂ܻܐܡܱܪ ܠܻܐܝܕ݂ܐ ܕ݁ܠܐ ܡܬ݂ܒܱ݁ܥܝܐ ܐܱܢ_ܬ݁ܝ ܠܻܝ ܐܦ݂ܠܐ ܪܻܫܐ ܡܫܟܱ݁ܚ ܕ݁ܢܻܐܡܱܪ ܠܪܓ݂ܠܐ ܕ݁ܠܐ ܡܬ݂ܒܱ݁ܥܝܢ ܐܢ_ܬ݁ܝܢ ܠܻܝ
1 Corinthians 12:22 ܐܠܐ ܝܱܬܻ݁ܝܪܐܝܻܬ݂ ܐܱܝܠܝܢ ܗܱܕ݁ܡܐ ܕ݁ܡܣܬܱ݁ܒ݂ܪܻܝܢ ܕܱ݁ܡܚܻܝܠܻܝܢ ܥܠܱܝܗܘܢ ܗ_ܘ ܣܘܢܩܢܐ
1 Corinthians 12:23 ܘܱܐܝܠܝܢ ܕ݁ܣܒ݂ܪܻܝܢܱܢ ܕܱ݁ܡܨܱܥܪܻܝܢ ܐܢܘܢ ܒ݁ܦ݂ܱܓ݂ܪܐ ܠܗܠܝܢ ܐܻܝܩܪܐ ܝܱܬܻ݁ܝܪܐ ܡܱܣܓ݁ܝܢܱܢ ܘܱܐܝܠܝܢ ܕܱ݁ܕ݂ܢܘܟ݁ܦ݂ܐ ܐܢܘܢ ܐܣܟܻ݁ܡܐ ܝܱܬܻ݁ܝܪܐ ܥܒ݂ܕܻ݁ܝܢܱܢ ܠܗܘܢ
1 Corinthians 12:24 ܐܱܝܠܝܢ ܕ݁ܝܢ ܗܱܕ݁ܡܐ ܕܻ݁ܐܝܬ݂ ܒܱ݁ܢ ܕܱ݁ܡܝܱܩܪܻܝܢ ܠܐ ܡܬ݂ܒ݁ܥܐ ܠܗܘܢ ܐܻܝܩܪܐ ܐܱܠܗܐ ܓ݁ܝܪ ܡܱܙܓ݂ܗ ܠܦ݂ܱܓ݂ܪܐ ܘܝܱܗ_ܒ݂ ܐܻܝܩܪܐ ܝܱܬܻ݁ܝܪܐ ܠܗܱܕ݁ܡܐ ܐܱܝܢܐ ܕܱ݁ܙܥܘܪ
1 Corinthians 12:25 ܕ݁ܠܐ ܬ݁ܗܘܐ ܦ݁ܠܓ݁ܘܬ݂ܐ ܒ݁ܦ݂ܱܓ݂ܪܐ ܐܠܐ ܟ݁ܠܗܘܢ ܗܱܕ݁ܡܐ ܫܱܘܝܐܝܻܬ݂ ܚܱܕ݂ ܥܱܠ ܚܱܕ݂ ܢܗܘܘܢ ܝܨܦܻ݁ܝܢ
1 Corinthians 12:26 ܕ݁ܐܡܱܬ݂ܝ ܕ݁ܚܱܕ݂ ܗܱܕ݁ܡ ܢܗܘܐ ܟ݁ܐܒ݂ ܟ݁ܠܗܘܢ ܢܗܘܘܢ ܚܫܻܝܢ ܘܐܢ ܡܫܬܱ݁ܒܱ݁ܚ ܚܱܕ݂ ܗܱܕ݁ܡ ܟ݁ܠܗܘܢ ܗܱܕ݁ܡܐ ܢܗܘܘܢ ܡܫܬܱ݁ܒ݁ܚܻܝܢ
1 Corinthians 12:27 ܐܱܢ_ܬ݁ܘܢ ܕ݁ܝܢ ܦܱ݁ܓ݂ܪܗ ܐܱܢ_ܬ݁ܘܢ ܕܱ݁ܡܫܻܝܚܐ ܘܗܱܕ݁ܡܐ ܒ݁ܕ݂ܘܟܱ݁ܬ݂ܟ݂ܘܢ
1 Corinthians 12:28 ܣܡ ܓ݁ܝܪ ܐܱܠܗܐ ܒ݁ܥܻܕ݁_ܬ݁ܗ ܠܘܩܕ݂ܱܡ ܫܠܻܝܚܐ ܒ݁ܬ݂ܱܪܗܘܢ ܢܒ݂ܻܝܐ ܒ݁ܬ݂ܱܪܗܘܢ ܡܱܠܦ݂ܢܐ ܒ݁ܬ݂ܱܪܗܘܢ ܥܒ݂ܕܱ݁ܝ ܚܱܝܠܐ ܒ݁ܬ݂ܱܪܗܘܢ ܡܱܘܗܒ݂ܬ݂ܐ ܕ݁ܐܣܝܘܬ݂ܐ ܘܱܡܥܱܕ݁ܪܢܐ ܘܱܡܕ݂ܱܒ݁ܪܢܐ ܘܱܙܢܱܝܐ ܕ݁ܠܫܢܐ
1 Corinthians 12:29 ܕܱ݁ܠܡܐ ܟ݁ܠܗܘܢ ܫܠܻܝܚܐ ܕܱ݁ܠܡܐ ܟ݁ܠܗܘܢ ܢܒ݂ܻܝܐ ܠܡܐ ܟ݁ܠܗܘܢ ܡܱܠܦ݂ܢܐ ܠܡܐ ܟ݁ܠܗܘܢ ܣܥܪܱܝ ܚܱܝܠܐ
1 Corinthians 12:30 ܠܡܐ ܠܟ݂ܠܗܘܢ ܐܻܝܬ݂ ܠܗܘܢ ܡܱܘܗܒ݂ܬ݂ܐ ܕ݁ܐܣܝܘܬ݂ܐ ܠܡܐ ܟ݁ܠܗܘܢ ܒ݁ܠܫܢܐ ܡܡܱܠܠܻܝܢ ܐܱܘ ܕܱ݁ܠܡܐ ܟ݁ܠܗܘܢ ܡܦ݂ܱܫܩܻܝܢ
1 Corinthians 12:31 ܐܢ ܕ݁ܝܢ ܛܢܻܝܢ ܐܢ_ܬ݁ܘܢ ܒ݁ܡܱܘܗܒ݂ܬ݂ܐ ܪܱܘܪܒ݂ܬ݂ܐ ܐܢܐ ܬ݁ܘܒ݂ ܐܚܱܘܝܟ݂ܘܢ ܐܘܪܚܐ ܕܱ݁ܡܝܱܬ݁ܪܐ
1 Corinthians 13:1 ܐܢ ܒ݁ܟ݂ܠ ܠܫܢ ܕܱ݁ܒ݂ܢܱܝܢܫܐ ܐܡܱܠܠ ܘܒ݂ܱܕ݂ܡܱܠܱܐܟ݂ܐ ܘܚܘܒ݁ܐ ܠܐ ܢܗܘܐ ܒܻ݁ܝ ܗܘܻܝܬ݂ ܠܻܝ ܢܚܫܐ ܕ݁ܙܐܡ ܐܱܘ ܨܻܨܠܐ ܕ݁ܝܗܒ݂ ܩܠܐ
1 Corinthians 13:2 ܘܐܢ ܬ݁ܗܘܐ ܒܻ݁ܝ ܢܒ݂ܻܝܘܬ݂ܐ ܘܐܕܱ݁ܥ ܐ_ܪܙܐ ܟ݁ܠܗܘܢ ܘܟ݂ܠܗ ܝܻܕ݂ܱܥܬ݂ܐ ܘܐܢ ܬ݁ܗܘܐ ܒܻ݁ܝ ܟ݁ܠܗ ܗܱܝܡܢܘܬ݂ܐ ܐܱܝܟܱ݁ܢܐ ܕ݁ܛܘܪܐ ܐܫܱܢܐ ܘܚܘܒ݁ܐ ܠܱܝܬ݁ ܒܻ݁ܝ ܠܐ ܗ_ܘܻܝܬ݂ ܡܕ݁ܡ
1 Corinthians 13:3 ܘܐܢ ܐܱܘܟ݁ܠ ܟ݁ܠ ܕܻ݁ܐܝܬ݂ ܠܻܝ ܠܡܣܟܻ݁ܢܐ ܘܐܢ ܐܱܫܠܡ ܦܱ݁ܓ݂ܪܝ ܕ݁ܢܻܐܩܱܕ݂ ܘܚܘܒ݁ܐ ܠܐ ܢܗܘܐ ܒܻ݁ܝ ܡܕ݁ܡ ܠܐ ܝܬ݂ܱܪ ܐ_ܢܐ
1 Corinthians 13:4 ܚܘܒ݁ܐ ܢܱܓܻ݁ܝܪܐ ܗ_ܝ ܪܘܚܗ ܘܒ݂ܱܣܻܝܡ ܚܘܒ݁ܐ ܠܐ ܚܣܡ ܚܘܒ݁ܐ ܠܐ ܡܫܬ݁ܓ݂ܫ ܘܠܐ ܡܬ݂ܚܬ݂ܱܪ
1 Corinthians 13:5 ܘܠܐ ܣܥܱܪ ܕ݁ܒ݂ܗܬ݁ܬ݂ܐ ܘܠܐ ܒ݁ܥܐ ܕܻ݁ܝܠܗ ܘܠܐ ܡܬ݁ܬ݁ܦ݂ܻܝܪ ܘܠܐ ܡܬ݂ܪܱܥܐ ܕ݁ܒ݂ܻܝܫ
1 Corinthians 13:6 ܠܐ ܚܕ݂ܐ ܒ݁ܥܱܘܠܐ ܐܠܐ ܚܕ݂ܐ ܒ݁ܩܘܫܬ݁ܐ
1 Corinthians 13:7 ܟ݁ܠ ܡܕ݁ܡ ܡܣܱܝܒܱ݁ܪ ܟ݁ܠܡܕ݁ܡ ܡܗܱܝܡܢ ܟ݁ܠ ܡܣܱܒܱ݁ܪ ܟ݁ܠ ܣܒ݂ܠ
1 Corinthians 13:8 ܚܘܒ݁ܐ ܡܡܬ݂ܘܡ ܠܐ ܢܦ݂ܠ ܢܒ݂ܻܝܱܘܬ݂ܐ ܓ݁ܝܪ ܢܬ݂ܒܱ݁ܛܠܢ ܘܠܫܢܐ ܢܫܬܱ݁ܬ݁ܩܘܢ ܘܻܝܕ݂ܱܥܬ݂ܐ ܬ݁ܬ݂ܒܱ݁ܛܱܠ
1 Corinthians 13:9 ܩܱܠܻܝܠ ܗ_ܘ ܓ݁ܝܪ ܡܢ ܣܱܓܻ݁ܝ ܝܕ݂ܥܻܝܢܱܢ ܘܩܱܠܻܝܠ ܡܢ ܣܱܓܻ݁ܝ ܡܬ݂ܢܱܒ݁ܝܢܱܢ
1 Corinthians 13:10 ܐܡܱܬ݂ܝ ܕ݁ܝܢ ܕ݁ܬ݂ܻܐܬ݂ܐ ܓ݁ܡܻܝܪܘܬ݂ܐ ܗܝܕ݁ܝܢ ܢܬ݂ܒܱ݁ܛܱܠ ܗܱܘ ܡܕ݁ܡ ܕ݁ܩܱܠܻܝܠ ܗ_ܘܐ
1 Corinthians 13:11 ܟܱ݁ܕ݂ ܝܱܠܘܕ݂ܐ ܗ_ܘܻܝܬ݂ ܐܱܝܟ݂ ܝܱܠܘܕ݂ܐ ܡܡܱܠܠ ܗ_ܘܻܝܬ݂ ܘܱܐܝܟ݂ ܝܱܠܘܕ݂ܐ ܡܬ݂ܪܱܥܐ ܗ_ܘܻܝܬ݂ ܘܱܐܝܟ݂ ܝܱܠܘܕ݂ܐ ܡܬ݂ܚܱܫܱܒ݂ ܗ_ܘܻܝܬ݂ ܟܱ݁ܕ݂ ܗܘܻܝܬ݂ ܕ݁ܝܢ ܓܱ݁ܒ݂ܪܐ ܒܱ݁ܛܠܬ݂ ܗܠܝܢ ܕ݁ܛܱܠܝܘܬ݂ܐ
1 Corinthians 13:12 ܗܫܐ ܐܱܝܟ݂ ܕܱ݁ܒ݂ܡܱܚܙܻܝܬ݂ܐ ܚܙܝܢܱܢ ܒ݁ܦ݂ܠܐܬ݂ܐ ܗܝܕ݁ܝܢ ܕ݁ܝܢ ܐܱܦܻ݁ܝܢ ܠܘܩܒ݂ܱܠ ܐܱܦܻ݁ܝܢ ܗܫܐ ܝܕ݂ܱܥ ܐ_ܢܐ ܩܱܠܻܝܠ ܡܢ ܣܱܓܻ݁ܝ ܗܝܕ݁ܝܢ ܕ݁ܝܢ ܐܕܱ݁ܥ ܐܱܝܟ݂ ܡܐ ܕ݁ܐܬ݂ܝܱܕ݂ܥܬ݂
1 Corinthians 13:13 ܗܠܝܢ ܐܢܝܢ ܓ݁ܝܪ ܬ݁ܠܬ݂ ܕܱ݁ܡܟ݂ܱܬ݁ܪܢ ܗܱܝܡܢܘܬ݂ܐ ܘܣܱܒ݂ܪܐ ܘܚܘܒ݁ܐ ܕ݁ܪܱܒ݁ ܕ݁ܝܢ ܡܢܗܝܢ ܚܘܒ݁ܐ
1 Corinthians 14:1 ܗܱܪ_ܛܘ ܒ݁ܬ݂ܱܪ ܚܘܒ݁ܐ ܘܛܱܢܘ ܒ݁ܡܱܘܗܒ݂ܬ݂ܐ ܕ݁ܪܘܚܐ ܝܱܬܻ݁ܝܪܐܝܻܬ݂ ܕ݁ܝܢ ܕ݁ܬ݂ܬ݂ܢܱܒ݁ܘܢ
1 Corinthians 14:2 ܡܱܢ ܕܱ݁ܡܡܱܠܠ ܓ݁ܝܪ ܒ݁ܠܫܢܐ ܠܐ ܗ_ܘܐ ܠܱܒ݂ܢܱܝܢܫܐ ܡܡܱܠܠ ܐܠܐ ܠܱܐܠܗܐ ܠܐ ܓ݁ܝܪ ܐ_ܢܫ ܫܡܱܥ ܡܕ݁ܡ ܕܱ݁ܡܡܱܠܠ ܐܠܐ ܒ݁ܪܘܚ ܐ_ܪܙܐ ܡܡܱܠܠ
1 Corinthians 14:3 ܐܱܝܢܐ ܕ݁ܝܢ ܕ݁ܡܬ݂ܢܱܒ݁ܐ ܠܱܒ݂ܢܱܝܢܫܐ ܡܡܱܠܠ ܒ݁ܢܝܢܐ ܘܠܘܒ݁ܒ݂ܐ ܘܒ݂ܘܝܐܐ
1 Corinthians 14:4 ܕܱ݁ܡܡܱܠܠ ܒ݁ܠܫܢܐ ܢܱܦ݂ܫܗ ܗܘ ܒ݁ܢܐ ܘܱܕ݂ܡܬ݂ܢܱܒ݁ܐ ܥܻܕ݁_ܬ݁ܐ ܒ݁ܢܐ
1 Corinthians 14:5 ܨܒ݂ܐ ܐ_ܢܐ ܕ݁ܝܢ ܕ݁ܟ݂ܠܟ݂ܘܢ ܬ݁ܡܱܠܠܘܢ ܒ݁ܠܫܢܐ ܝܱܬܻ݁ܝܪܐܝܻܬ݂ ܕ݁ܝܢ ܕ݁ܬ݂ܬ݂ܢܱܒ݁ܘܢ ܪܱܒ݂ ܗ_ܘ ܓ݁ܝܪ ܐܱܝܢܐ ܕ݁ܡܬ݂ܢܱܒ݁ܐ ܡܢ ܗܱܘ ܕܱ݁ܡܡܱܠܠ ܒ݁ܠܫܢܐ ܐܢ ܠܐ ܡܦ݂ܱܫܩ ܐܢ ܕ݁ܝܢ ܡܦ݂ܱܫܩ ܥܻܕ݁_ܬ݁ܐ ܒ݁ܢܐ
1 Corinthians 14:6 ܘܗܫܐ ܐܱܚܱܝ ܐܢ ܐܻܬ݂ܐ ܠܘܬ݂ܟ݂ܘܢ ܘܐܡܱܠܠ ܥܱܡܟ݂ܘܢ ܒ݁ܠܫܢܐ ܡܢܐ ܡܱܘܬܱ݁ܪ ܐ_ܢܐ ܠܟ݂ܘܢ ܐܠܐ ܐܢ ܐܡܱܠܠ ܥܱܡܟ݂ܘܢ ܐܱܘ ܒ݁ܓ݂ܠܝܢܐ ܐܱܘ ܒܻ݁ܝܕ݂ܱܥܬ݂ܐ ܐܱܘ ܒܱ݁ܢܒ݂ܻܝܘܬ݂ܐ ܐܱܘ ܒ݁ܝܘܠܦ݁ܢܐ
1 Corinthians 14:7 ܐܦ݂ ܨܒ݂ܘܬ݂ܐ ܓ݁ܝܪ ܐܱܝܠܝܢ ܕ݁ܠܱܝܬ݁ ܒ݁ܗܝܢ ܢܱܦ݂ܫܐ ܘܝܗܒ݁ܢ ܩܠܐ ܐܢ ܐܱܒ݁ܘܒ݂ܐ ܘܐܢ ܩܻܝܬ݂ܪܐ ܐܢ ܦ݁ܘܪܫܢܐ ܠܐ ܥܒ݂ܕ݁ܢ ܒ݁ܝܬ݂ ܩܻܝܢܬ݁ܐ ܠܱܚܒ݂ܱܪܬ݂ܗ ܐܱܝܟܱ݁ܢܐ ܡܬ݂ܻܝܕ݂ܱܥ ܡܕ݁ܡ ܕ݁ܡܙܕ݁ܡܱܪ ܐܱܘ ܡܕ݁ܡ ܕ݁ܡܬ݂ܢܩܫ
1 Corinthians 14:8 ܘܐܢ ܩܱܪܢܐ ܬ݁ܩܪܐ ܩܠܐ ܕ݁ܠܐ ܦ݁ܪܻܝܫ ܡܱܢܘ ܢܬ݁ܛܱܝܱܒ݂ ܠܱܩܪܒ݂ܐ
1 Corinthians 14:9 ܗܟ݂ܱܢܐ ܐܦ݂ ܐܱܢ_ܬ݁ܘܢ ܐܢ ܬܻ݁ܐܡܪܘܢ ܡܠܬ݂ܐ ܒ݁ܠܫܢܐ ܘܠܐ ܬ݁ܗܘܐ ܡܦ݂ܱܫܩܐ ܐܱܝܟܱ݁ܢܐ ܡܬ݂ܻܝܕ݂ܱܥ ܡܕ݁ܡ ܕ݁ܐܡܪܻܝܢ ܐܢ_ܬ݁ܘܢ ܗܘܝܬ݁ܘܢ ܠܟ݂ܘܢ ܐܱܝܟ݂ ܗܱܘ ܕ݁ܥܱܡ ܐܐܱܪ ܡܡܱܠܠܻܝܢ ܐܢ_ܬ݁ܘܢ
1 Corinthians 14:10 ܗܐ ܓ݁ܝܪ ܓ݁ܢܣܐ ܕ݁ܠܫܢܐ ܣܱܓܻ݁ܝܐܐ ܐܻܝܬ݂ ܒ݁ܥܠܡܐ ܘܠܱܝܬ݁ ܚܱܕ݂ ܡܢܗܘܢ ܕ݁ܠܐ ܩܠܐ
1 Corinthians 14:11 ܘܐܢ ܠܐ ܝܕ݂ܱܥ ܐ_ܢܐ ܚܱܝܠܗ ܕ݁ܩܠܐ ܗܘܐ ܐ_ܢܐ ܠܻܝ ܒܱ݁ܪܒ݁ܪܝܐ ܠܗܱܘ ܕܱ݁ܡܡܱܠܠ ܘܐܦ݂ ܗܱܘ ܕܱ݁ܡܡܱܠܠ ܗܘܐ ܠܗ ܠܻܝ ܒܱ݁ܪܒ݁ܪܝܐ
1 Corinthians 14:12 ܗܟ݂ܱܢܐ ܐܦ݂ ܐܱܢ_ܬ݁ܘܢ ܡܛܠ ܕ݁ܛܱܢܢܐ ܐܱܢ_ܬ݁ܘܢ ܕ݁ܡܱܘܗܒ݂ܬ݂ܐ ܕ݁ܪܘܚܐ ܠܒ݂ܢܝܢܐ ܕ݁ܥܻܕ݁_ܬ݁ܐ ܒ݁ܥܱܘ ܕ݁ܬ݂ܬ݂ܝܱܬ݁ܪܘܢ
1 Corinthians 14:13 ܘܗܱܘ ܕܱ݁ܡܡܱܠܠ ܒ݁ܠܫܢܐ ܢܨܱܠܐ ܕܱ݁ܢܦ݂ܱܫܩ
1 Corinthians 14:14 ܐܢ ܗܘ ܓ݁ܝܪ ܕܱ݁ܗܘܻܝܬ݂ ܡܨܱܠܐ ܒ݁ܠܫܢܐ ܪܘܚܝ ܗ_ܘ ܡܨܱܠܝܐ ܡܱܕܱ݁ܥܝ ܕ݁ܝܢ ܕ݁ܠܐ ܦܻ݁ܐܪܻܝܢ ܗ_ܘ
1 Corinthians 14:15 ܡܢܐ ܗܟ݂ܻܝܠ ܐܥܒ݁ܕ݂ ܐܨܱܠܐ ܒ݁ܪܘܚܝ ܘܐܨܱܠܐ ܐܦ݂ ܒ݁ܡܱܕܱ݁ܥܝ ܘܐܙܱܡܱܪ ܒ݁ܪܘܚܝ ܘܐܙܱܡܱܪ ܐܦ݂ ܒ݁ܡܱܕܱ݁ܥܝ
1 Corinthians 14:16 ܘܐܢ ܠܐ ܐܢ ܡܒ݂ܱܪܟ݂ ܐܱܢ_ܬ݁ ܒ݁ܪܘܚ ܗܱܘ ܕܱ݁ܡܡܱܠܐ ܕ݁ܘܟ݁ܬ݂ܗ ܕ݁ܗܕ݂ܝܘܛܐ ܐܱܝܟܱ݁ܢܐ ܢܻܐܡܱܪ ܐܱܡܻܝܢ ܥܱܠ ܬܱ݁ܘܕܻ݁ܝܬ݂ܟ݂ ܕܻ݁ܝܠܟ݂ ܡܛܠ ܕ݁ܡܢܐ ܐܡܱܪ ܐܱܢ_ܬ݁ ܠܐ ܝܕ݂ܱܥ
1 Corinthians 14:17 ܐܱܢ_ܬ݁ ܓ݁ܝܪ ܫܱܦܻ݁ܝܪ ܡܒ݂ܱܪܟ݂ ܐܱܢ_ܬ݁ ܐܠܐ ܚܱܒ݂ܪܟ݂ ܠܐ ܡܬ݂ܒܱ݁ܢܐ
1 Corinthians 14:18 ܡܱܘܕ݁ܐ ܐ_ܢܐ ܠܱܐܠܗܐ ܕ݁ܝܱܬܻ݁ܝܪ ܡܢ ܟ݁ܠܟ݂ܘܢ ܡܡܱܠܠ ܐ_ܢܐ ܒ݁ܠܫܢܐ
1 Corinthians 14:19 ܐܠܐ ܒ݁ܥܻܕ݁_ܬ݁ܐ ܨܒ݂ܐ ܐ_ܢܐ ܕ݁ܚܱܡܫ ܡܠܻܝܢ ܒ݁ܡܱܕܱ݁ܥܝ ܐܡܱܠܠ ܕ݁ܐܦ݂ ܐ_ܚܪܢܐ ܐܱܠܦ݂ ܝܱܬܻ݁ܝܪ ܡܢ ܪܒ݁ܘ ܡܠܻܝܢ ܒ݁ܠܫܢܐ
1 Corinthians 14:20 ܐܱܚܱܝ ܠܐ ܗܘܱܝܬ݁ܘܢ ܛܠܝܢ ܒ݁ܪܥܝܢܱܝܟ݁ܘܢ ܐܠܐ ܠܒ݂ܻܝܫܬ݂ܐ ܗܘܱܘ ܝܱܠܘܕ݂ܐ ܘܱܒ݂ܪܥܝܢܱܝܟ݁ܘܢ ܗܘܱܘ ܓ݁ܡܻܝܪܻܝܢ
1 Corinthians 14:21 ܒ݁ܢܡܘܣܐ ܟ݁ܬ݂ܻܝܒ݂ ܕܱ݁ܒ݂ܡܱܡܠ_ܠܐ ܢܘܟ݂ܪܝܐ ܘܱܒ݂ܠܫܢܐ ܐ_ܚܪܻܢܐ ܐܡܱܠܠ ܥܱܡܗ ܥܱܡ ܥܱܡܐ ܗܢܐ ܐܦ݂ܠܐ ܗܟ݂ܱܢܐ ܢܫܡܥܘܢܢܝ ܐܡܱܪ ܡܪܝܐ
1 Corinthians 14:22 ܡܕ݂ܝܢ ܠܫܢܐ ܠܐܬ݂ܐ ܗܘ ܣܻܝܡܻܝܢ ܠܐ ܠܱܡܗܱܝܡܢܐ ܐܠܐ ܠܱܐܝܠܝܢ ܕ݁ܠܐ ܡܗܱܝܡܢܻܝܢ ܢܒ݂ܻܝܱܘܬ݂ܐ ܕ݁ܝܢ ܠܐ ܗ_ܘܐ ܠܱܐܝܠܝܢ ܕ݁ܠܐ ܡܗܱܝܡܢܻܝܢ ܐܠܐ ܠܱܐܝܠܝܢ ܕܱ݁ܡܗܱܝܡܢܻܝܢ
1 Corinthians 14:23 ܐܢ ܗܘ ܗܟ݂ܻܝܠ ܕ݁ܬ݂ܬ݂ܟܱ݁ܢܱܫ ܟ݁ܠܗ ܥܻܕ݁_ܬ݁ܐ ܘܟ݂ܠܗܘܢ ܒ݁ܠܫܢܐ ܢܡܱܠܠܘܢ ܘܢܥܠܘܢ ܗܕ݂ܝܘܛܐ ܐܱܘ ܐܱܝܠܝܢ ܕ݁ܠܐ ܡܗܱܝܡܢܻܝܢ ܠܐ ܐܡܪܻܝܢ ܕ݁ܗܠܝܢ ܫܢܱܘ ܠܗܘܢ
1 Corinthians 14:24 ܘܐܢ ܟ݁ܠܟ݂ܘܢ ܬ݁ܗܘܘܢ ܡܬ݂ܢܱܒ݁ܝܢ ܘܢܥܘܠ ܠܘܬ݂ܟ݂ܘܢ ܗܕ݂ܝܘܛܐ ܐܱܘ ܡܱܢ ܕ݁ܠܐ ܡܗܱܝܡܢ ܡܬ݂ܒ݁ܨܐ ܡܢ ܟ݁ܠܟ݂ܘܢ ܘܡܬ݂ܟܱ݁ܘܱܢ ܡܢ ܟ݁ܠܟ݂ܘܢ
1 Corinthians 14:25 ܘܟ݂ܱܣܝܬ݂ܐ ܕ݁ܠܒ݁ܗ ܡܬ݂ܓܱ݁ܠܝܢ ܘܗܝܕ݁ܝܢ ܢܦ݁ܠ ܥܱܠ ܐܱܦܱ݁ܘܗ_ܝ ܘܢܣܓ݁ܘܕ݂ ܠܱܐܠܗܐ ܘܢܻܐܡܱܪ ܫܱܪܻܝܪܐܝܻܬ݂ ܐܱܠܗܐ ܐܻܝܬ݂ ܒ݁ܟ݂ܘܢ
1 Corinthians 14:26 ܐܡܱܪ ܐ_ܢܐ ܗܟ݂ܻܝܠ ܐܱܚܱܝ ܕ݁ܐܡܱܬ݂ܝ ܕ݁ܡܬ݂ܟܱ݁ܢܫܻܝܢ ܐܢ_ܬ݁ܘܢ ܠܱܐܝܢܐ ܡܢܟ݂ܘܢ ܕܻ݁ܐܝܬ݂ ܠܗ ܡܱܙܡܘܪܐ ܢܻܐܡܱܪ ܘܱܐܝܢܐ ܕܻ݁ܐܝܬ݂ ܠܗ ܝܘܠܦ݁ܢܐ ܘܱܐܝܢܐ ܕܻ݁ܐܝܬ݂ ܠܗ ܓ݁ܠܝܢܐ ܘܱܐܝܢܐ ܕܻ݁ܐܝܬ݂ ܠܗ ܠܫܢܐ ܘܱܐܝܢܐ ܕܻ݁ܐܝܬ݂ ܠܗ ܦ݁ܘܫܩܐ ܟ݁ܠܗܝܢ ܠܒ݂ܢܝܢܐ ܢܗܘܝܢ
1 Corinthians 14:27 ܘܐܢ ܒ݁ܠܫܢܐ ܐ_ܢܫ ܢܡܱܠܠ ܬ݁ܪܝܢ ܢܡܱܠܠܘܢ ܘܟ݂ܱܕ݂ ܣܱܓܻ݁ܝ ܬ݁ܠܬ݂ܐ ܘܚܱܕ݂ ܚܱܕ݂ ܢܡܱܠܠܘܢ ܘܚܱܕ݂ ܢܦ݂ܱܫܩ
1 Corinthians 14:28 ܘܐܢ ܠܱܝܬ݁ ܕܱ݁ܡܦ݂ܱܫܩ ܢܫܬ݁ܘܩ ܠܗ ܒ݁ܥܻܕ݁_ܬ݁ܐ ܗܱܘ ܕܱ݁ܡܡܱܠܠ ܒ݁ܠܫܢܐ ܘܒ݂ܱܝܢܱܘܗ_ܝ ܠܢܱܦ݂ܫܗ ܘܠܱܐܠܗܐ ܢܡܱܠܠ
1 Corinthians 14:29 ܢܒ݂ܻܝܐ ܕ݁ܝܢ ܬ݁ܪܝܢ ܐܱܘ ܬ݁ܠܬ݂ܐ ܢܡܱܠܠܘܢ ܘܫܱܪܟ݁ܐ ܢܦ݂ܱܪܫܘܢ
1 Corinthians 14:30 ܘܐܢ ܠܱܐ_ܚܪܻܢܐ ܢܬ݂ܓ݁ܠܐ ܟܱ݁ܕ݂ ܝܬ݂ܒ݂ ܩܱܕ݂ܡܝܐ ܢܫܬ݁ܘܩ ܠܗ
1 Corinthians 14:31 ܡܫܟ݁ܚܻܝܢ ܐܢ_ܬ݁ܘܢ ܓ݁ܝܪ ܟ݁ܠܟ݂ܘܢ ܕ݁ܚܱܕ݂ ܚܱܕ݂ ܬ݁ܬ݂ܢܱܒ݁ܘܢ ܕ݁ܟ݂ܠܢܫ ܢܻܐܠܱܦ݂ ܘܟ݂ܠܢܫ ܢܬ݂ܒܱ݁ܝܱܐ
1 Corinthians 14:32 ܪܘܚܐ ܓ݁ܝܪ ܕܱ݁ܢܒ݂ܻܝܐ ܠܱܢܒ݂ܻܝܐ ܡܫܬܱ݁ܥܒ݁ܕ݂ܐ
1 Corinthians 14:33 ܡܛܠ ܕܱ݁ܐܠܗܐ ܠܐ ܗ_ܘܐ ܕܱ݁ܫܓ݂ܘܫܝܐ ܐܠܐ ܕܱ݁ܫܠܡܐ ܐܱܝܟ݂ ܕܱ݁ܒ݂ܟ݂ܠܗܝܢ ܥܻܕ݂ܬ݂ܐ ܕ݁ܩܱܕܻ݁ܝܫܐ
1 Corinthians 14:34 ܢܫܱܝܟ݁ܘܢ ܒ݁ܥܻܕ݁_ܬ݁ܐ ܢܗܘܝܢ ܫܱܬܻ݁ܝܩܢ ܠܐ ܓ݁ܝܪ ܡܱܦܱ݁ܣ ܠܗܝܢ ܕܱ݁ܢܡܱܠܠܢ ܐܠܐ ܕ݁ܢܫܬܱ݁ܥܒ݁ܕ݂ܢ ܐܱܝܟܱ݁ܢܐ ܕ݁ܐܦ݂ ܢܡܘܣܐ ܐܡܱܪ
1 Corinthians 14:35 ܘܐܢ ܡܕ݁ܡ ܨܒ݂ܝܢ ܕ݁ܢܻܐܠܦ݁ܢ ܒ݁ܒ݂ܬܱ݁ܝܗܝܢ ܢܫܱܐܠܢ ܠܒ݂ܱܥܠܱܝܗܝܢ ܒ݁ܗܬ݁ܬ݂ܐ ܗ_ܝ ܓ݁ܝܪ ܕ݁ܢܫܐ ܒ݁ܥܻܕ݁_ܬ݁ܐ ܢܡܱܠܠܢ
1 Corinthians 14:36 ܐܱܘ ܕܱ݁ܠܡܐ ܡܢܟ݂ܘܢ ܗ_ܘ ܢܦ݂ܩܱܬ݂ ܡܠܬ݂ܗ ܕܱ݁ܐܠܗܐ ܐܱܘ ܠܘܬ݂ܟ݂ܘܢ ܗ_ܘ ܒܱ݁ܠܚܘܕ݂ ܡܛܬ݂
1 Corinthians 14:37 ܐܢ ܐ_ܢܫ ܕ݁ܝܢ ܡܢܟ݂ܘܢ ܣܒ݂ܱܪ ܕܱ݁ܢܒ݂ܻܝܐ ܗܘ ܐܱܘ ܕ݁ܪܘܚܐ ܗܘ ܢܕܱ݁ܥ ܗܠܝܢ ܕ݁ܟ݂ܬ݂ܒ݂ ܐ_ܢܐ ܠܟ݂ܘܢ ܕ݁ܦ݂ܘܩܕ݁ܢܐ ܐܢܘܢ ܕ݁ܡܪܱܢ
1 Corinthians 14:38 ܐܢ ܐ_ܢܫ ܕ݁ܝܢ ܠܐ ܝܕ݂ܱܥ ܠܐ ܢܕܱ݁ܥ
1 Corinthians 14:39 ܛܱܢܘ ܗܟ݂ܻܝܠ ܐܱܚܱܝ ܠܡܬ݂ܢܱܒ݁ܝܘ ܘܠܱܡܡܱܠܠܘ ܒ݁ܠܫܢܐ ܠܐ ܬ݁ܟ݂ܠܘܢ
1 Corinthians 14:40 ܟ݁ܠܡܕ݁ܡ ܕ݁ܝܢ ܒ݁ܐܣܟܻ݁ܡܐ ܘܱܒ݂ܛܟ݁ܣܐ ܢܗܘܐ
1 Corinthians 15:1 ܡܱܘܕܱ݁ܥ ܐ_ܢܐ ܠܟ݂ܘܢ ܕ݁ܝܢ ܐܱܚܱܝ ܐܘܱܢܓ݁ܠܻܝܘܢ ܕ݁ܣܱܒܱ݁ܪܬ݁ܟ݂ܘܢ ܘܩܱܒ݁ܠܬ݁ܘܢܝܗ_ܝ ܘܩܡܬ݁ܘܢ ܒ݁ܗ
1 Corinthians 15:2 ܘܒ݂ܗ ܚܐܝܢ ܐܢ_ܬ݁ܘܢ ܒܱ݁ܐܝܕ݂ܐ ܡܠܬ݂ܐ ܣܱܒܱ݁ܪܬ݁ܟ݂ܘܢ ܐܢ ܥܗܕܻ݁ܝܢ ܐܢ_ܬ݁ܘܢ ܐܢ ܠܐ ܗ_ܘܐ ܣܪܻܝܩܐܝܻܬ݂ ܗܱܝܡܢܬ݁ܘܢ
1 Corinthians 15:3 ܐܱܫܠܡܬ݂ ܠܟ݂ܘܢ ܓ݁ܝܪ ܡܢ ܠܘܩܕ݂ܱܡ ܐܱܝܟ݂ ܡܕ݁ܡ ܕ݁ܩܱܒ݁ܠܬ݂ ܕܱ݁ܡܫܻܝܚܐ ܡܻܝܬ݂ ܥܱܠ ܐܱܦܱ݁ܝ ܚܛܗܱܝܢ ܐܱܝܟܱ݁ܢܐ ܕܱ݁ܟ݂ܬ݂ܻܝܒ݂
1 Corinthians 15:4 ܘܕ݂ܐܬ݂ܩܒ݂ܱܪ ܘܩܡ ܠܱܬ݂ܠܬ݂ܐ ܝܱܘܡܻܝܢ ܐܱܝܟ݂ ܕܱ݁ܟ݂ܬ݂ܻܝܒ݂
1 Corinthians 15:5 ܘܐܬ݂ܚܙܻܝ ܠܟ݂ܻܐܦ݂ܐ ܘܒ݂ܬ݂ܪܗ ܠܱܬ݂ܪܥܣܱܪ
1 Corinthians 15:6 ܘܒ݂ܬ݂ܱܪܟ݁ܢ ܐܬ݂ܚܙܻܝ ܠܝܱܬܻ݁ܝܪ ܡܢ ܚܱܡܫܡܐܐ ܐܱܚܻܝܢ ܐܱܟ݂ܚܕ݂ܐ ܕ݁ܣܱܓܻ݁ܝܐܐ ܡܢܗܘܢ ܩܱܝܡܻܝܢ ܐܢܘܢ ܥܕ݂ܱܡܐ ܠܗܫܐ ܘܡܢܗܘܢ ܕ݁ܡܟ݂ܘ
1 Corinthians 15:7 ܘܡܢ ܒ݁ܬ݂ܱܪ ܗܠܝܢ ܐܬ݂ܚܙܻܝ ܠܝܱܥܩܘܒ݂ ܘܒ݂ܬ݂ܪܗ ܠܱܫܠܻܝܚܐ ܟ݁ܠܗܘܢ
1 Corinthians 15:8 ܠܚܱܪܬ݂ܐ ܕ݁ܝܢ ܕ݁ܟ݂ܠܗܘܢ ܐܱܝܟ݂ ܕܱ݁ܠܝܱܚܛܐ ܐܬ݂ܚܙܻܝ ܐܦ݂ ܠܻܝ
1 Corinthians 15:9 ܐܢܐ ܐ_ܢܐ ܓ݁ܝܪ ܙܥܘܪܗܘܢ ܕܱ݁ܫܠܻܝܚܐ ܘܠܐ ܫܘܐ ܐ_ܢܐ ܕ݁ܐܬ݂ܩܪܐ ܫܠܻܝܚܐ ܡܛܠ ܕ݁ܪܕ݂ܦ݁ܬ݂ ܥܻܕ݁_ܬ݁ܗ ܕܱ݁ܐܠܗܐ
1 Corinthians 15:10 ܒ݁ܛܱܝܒ݁ܘܬ݂ܗ ܕ݁ܝܢ ܕܱ݁ܐܠܗܐ ܐܻܝܬ݂ܱܝ ܡܕ݁ܡ ܕܻ݁ܐܝܬ݂ܱܝ ܘܛܱܝܒ݁ܘܬ݂ܗ ܕ݁ܒ݂ܻܝ ܠܐ ܗܘܬ݂ ܣܪܻܝܩܐ ܐܠܐ ܝܱܬܻ݁ܝܪ ܡܢ ܟ݁ܠܗܘܢ ܠܻܐܝܬ݂ ܠܐ ܐܢܐ ܐܠܐ ܛܱܝܒ݁ܘܬ݂ܗ ܕ݁ܥܱܡܝ
1 Corinthians 15:11 ܐܢ ܐܢܐ ܗܟ݂ܻܝܠ ܘܐܢ ܗܢܘܢ ܗܟ݂ܱܢܐ ܡܱܟ݂ܪܙܻܝܢܱܢ ܘܗܟ݂ܱܢܐ ܗܱܝܡܢܬ݁ܘܢ
1 Corinthians 15:12 ܐܢ ܕ݁ܝܢ ܡܫܻܝܚܐ ܡܬ݂ܟ݁ܪܙ ܕ݁ܩܡ ܡܢ ܒ݁ܝܬ݂ ܡܻܝܬ݂ܐ ܐܱܝܟܱ݁ܢܐ ܐܻܝܬ݂ ܒ݁ܟ݂ܘܢ ܐ_ܢܫܐ ܕ݁ܐܡܪܻܝܢ ܠܱܝܬ݁ ܚܱܝܱܬ݂ ܡܻܝܬ݂ܐ
1 Corinthians 15:13 ܘܐܢ ܚܱܝܱܬ݂ ܡܻܝܬ݂ܐ ܠܱܝܬ݁ ܐܦ݂ܠܐ ܡܫܻܝܚܐ ܩܡ
1 Corinthians 15:14 ܘܐܢ ܡܫܻܝܚܐ ܠܐ ܩܡ ܣܪܻܝܩܐ ܗ_ܝ ܟ݁ܪܘܙܘܬ݂ܱܢ ܣܪܻܝܩܐ ܐܦ݂ ܗܱܝܡܢܘܬ݂ܟ݂ܘܢ
1 Corinthians 15:15 ܡܫܬܱ݁ܟ݂ܚܻܝܢ ܚ_ܢܱܢ ܕ݁ܝܢ ܐܦ݂ ܣܗܕ݁ܐ ܕܱ݁ܓ݁ܠܐ ܕܱ݁ܐܠܗܐ ܕܱ݁ܐܣܗܕ݂ܢ ܥܱܠ ܐܱܠܗܐ ܕܱ݁ܐܩܻܝܡ ܠܱܡܫܻܝܚܐ ܟܱ݁ܕ݂ ܠܐ ܐܱܩܻܝܡ
1 Corinthians 15:16 ܐܢ ܡܻܝܬ݂ܐ ܓ݁ܝܪ ܠܐ ܩܝܡܻܝܢ ܐܦ݂ܠܐ ܡܫܻܝܚܐ ܩܡ
1 Corinthians 15:17 ܘܐܢ ܡܫܻܝܚܐ ܠܐ ܩܡ ܒܱ݁ܛܠܐ ܗ_ܝ ܗܱܝܡܢܘܬ݂ܟ݂ܘܢ ܘܱܥܕ݂ܱܟܻ݁ܝܠ ܒܱ݁ܚܛܗܱܝܟ݁ܘܢ ܐܱܢ_ܬ݁ܘܢ
1 Corinthians 15:18 ܘܱܟ݂ܒ݂ܱܪ ܐܦ݂ ܐܱܝܠܝܢ ܕܱ݁ܕ݂ܡܟ݂ܘ ܒܱ݁ܡܫܻܝܚܐ ܐܒ݂ܱܕ݂ܘ ܠܗܘܢ
1 Corinthians 15:19 ܘܐܢ ܒ݁ܗܠܝܢ ܗ_ܘ ܚܱܝܐ ܒܱ݁ܠܚܘܕ݂ ܡܣܱܒ݁ܪܻܝܢܱܢ ܒܱ݁ܡܫܻܝܚܐ ܕ݁ܘܝܢܱܢ ܗ_ܘ ܡܢ ܟ݁ܠܗܘܢ ܒ݁ܢܱܝܢܫܐ
1 Corinthians 15:20 ܗܫܐ ܕ݁ܝܢ ܡܫܻܝܚܐ ܩܡ ܡܢ ܒ݁ܝܬ݂ ܡܻܝܬ݂ܐ ܘܱܗܘܐ ܪܻܫܻܝܬ݂ܐ ܕ݁ܕ݂ܱܡܟ݁ܐ
1 Corinthians 15:21 ܘܱܐܝܟܱ݁ܢܐ ܕܱ݁ܒ݂ܝܱܕ݂ ܒܱ݁ܪܢܫܐ ܗܘܐ ܡܱܘܬ݁ܐ ܗܟ݂ܱܢܐ ܐܦ݂ ܒ݁ܝܱܕ݂ ܒܱ݁ܪܢܫܐ ܗܘܝܐ ܚܱܝܱܬ݂ ܡܻܝܬ݂ܐ
1 Corinthians 15:22 ܐܱܝܟܱ݁ܢܐ ܓ݁ܝܪ ܕ݁ܒ݂ܐܕ݂ܡ ܟ݁ܠܗܘܢ ܒ݁ܢܱܝܢܫܐ ܡܝܬܻ݁ܝܢ ܗܟ݂ܱܢܐ ܐܦ݂ ܒܱ݁ܡܫܻܝܚܐ ܟ݁ܠܗܘܢ ܚܐܝܢ
1 Corinthians 15:23 ܐ_ܢܫ ܐ_ܢܫ ܒ݁ܛܟ݁ܣܗ ܪܻܫܻܝܬ݂ܐ ܗܘܐ ܡܫܻܝܚܐ ܒ݁ܬ݂ܱܪܟ݁ܢ ܐܱܝܠܝܢ ܕ݁ܕ݂ܱܡܫܻܝܚܐ ܐܢܘܢ ܒ݁ܡܐܬ݂ܻܝܬ݂ܗ
1 Corinthians 15:24 ܘܗܝܕ݁ܝܢ ܬ݁ܗܘܐ ܚܱܪܬ݂ܐ ܡܐ ܕ݁ܡܱܫܠܡ ܡܱܠܟ݁ܘܬ݂ܐ ܠܱܐܠܗܐ ܐܱܒ݂ܐ ܡܐ ܕ݁ܒ݂ܱܛܠ ܟ݁ܠ ܪܻܝܫ ܘܟ݂ܠ ܫܘܠܛܢ ܘܟ݂ܠ ܚܱܝܠܻܝܢ
1 Corinthians 15:25 ܥܬ݂ܻܝܕ݂ ܗ_ܘ ܓ݁ܝܪ ܕ݁ܢܱܡܠܟ݂ ܥܕ݂ܱܡܐ ܕܱ݁ܢܣܻܝܡ ܒ݁ܥܠܕ݁ܒ݂ܒ݂ܱܘܗ_ܝ ܟ݁ܠܗܘܢ ܬ݁ܚܝܬ݂ ܪܓ݂ܠܱܘܗ_ܝ
1 Corinthians 15:26 ܘܱܐ_ܚܪܝܐ ܒ݁ܥܠܕ݁ܒ݂ܒ݂ܐ ܡܬ݂ܒܱ݁ܛܱܠ ܡܱܘܬ݁ܐ
1 Corinthians 15:27 ܟ݁ܠ ܓ݁ܝܪ ܫܱܥܒ݁ܕ݂ ܬ݁ܚܝܬ݂ ܪܓ݂ܠܱܘܗ_ܝ ܡܐ ܕ݁ܐܡܱܪ ܕ݁ܝܢ ܕ݁ܟ݂ܠܡܕ݁ܡ ܡܫܬܱ݁ܥܒܱ݁ܕ݂ ܠܗ ܝܻܕ݂ܻܝܥܐ ܕܱ݁ܣܛܱܪ ܡܢ ܗܱܘ ܕ݁ܫܱܥܒ݁ܕ݂ ܠܗ ܟ݁ܠ
1 Corinthians 15:28 ܘܡܐ ܕ݁ܐܫܬܱ݁ܥܒܱ݁ܕ݂ ܠܗ ܟ݁ܠ ܗܝܕ݁ܝܢ ܗܘ ܒ݁ܪܐ ܢܫܬܱ݁ܥܒܱ݁ܕ݂ ܠܗܱܘ ܕ݁ܫܱܥܒ݁ܕ݂ ܠܗ ܟ݁ܠ ܕ݁ܢܗܘܐ ܐܱܠܗܐ ܟ݁ܠ ܒ݁ܟ݂ܠ
1 Corinthians 15:29 ܘܐܠܐ ܡܢܐ ܢܥܒ݁ܕ݂ܘܢ ܗܢܘܢ ܕ݁ܥܡܕܻ݁ܝܢ ܚܠܦ݂ ܡܻܝܬ݂ܐ ܐܢ ܡܻܝܬ݂ܐ ܠܐ ܩܝܡܻܝܢ ܡܢܐ ܥܡܕܻ݁ܝܢ ܚܠܦ݂ ܡܻܝܬ݂ܐ
1 Corinthians 15:30 ܘܱܠܡܢܐ ܐܦ݂ ܚܢܱܢ ܒ݁ܟ݂ܠ ܫܥܐ ܒ݁ܩܢܕ݂ܻܝܢܘܣ ܩܝܡܻܝܢܱܢ
1 Corinthians 15:31 ܝܡܐ ܐ_ܢܐ ܒ݁ܫܘܒ݂ܗܪܟ݂ܘܢ ܐܱܚܱܝ ܕܻ݁ܐܝܬ݂ ܠܻܝ ܒ݁ܡܪܱܢ ܝܫܘܥ ܡܫܻܝܚܐ ܕ݁ܟ݂ܠܝܘܡ ܡܐܬ݂ ܐ_ܢܐ
1 Corinthians 15:32 ܐܢ ܐܱܝܟ݂ ܕ݁ܒ݂ܝܬ݂ ܒ݁ܢܱܝܢܫܐ ܐܫܬ݁ܕ݂ܻܝܬ݂ ܠܚܱܝܘܬ݂ܐ ܒ݁ܐܦ݂ܣܘܣ ܡܢܐ ܐܬ݂ܗܢܻܝܬ݂ ܐܢ ܡܻܝܬ݂ܐ ܠܐ ܩܝܡܻܝܢ ܢܐܟ݂ܘܠ ܘܢܫܬ݁ܐ ܡܚܪ ܓ݁ܝܪ ܡܝܬܻ݁ܝܢܱܢ
1 Corinthians 15:33 ܠܐ ܬ݁ܛܥܘܢ ܡܚܱܒ݁ܠܢ ܪܥܝܢܐ ܒܱ݁ܣܻܝܡܐ ܫܘܥܝܬ݂ܐ ܒܻ݁ܝܫܬ݂ܐ
1 Corinthians 15:34 ܐܱܥܻܝܪܘ ܠܒ݁ܟ݂ܘܢ ܙܱܕܻ݁ܝܩܐܝܻܬ݂ ܘܠܐ ܬ݁ܚܛܘܢ ܐܻܝܬ݂ ܓ݁ܝܪ ܐ_ܢܫܐ ܕܻ݁ܝܕ݂ܱܥܬ݂ܐ ܕܱ݁ܐܠܗܐ ܠܱܝܬ݁ ܒ݁ܗܘܢ ܠܒ݂ܗܬܱ݁ܬ݂ܟ݂ܘܢ ܗ_ܘ ܐܡܱܪ ܐ_ܢܐ
1 Corinthians 15:35 ܢܻܐܡܱܪ ܐ_ܢܫ ܡܢܟ݂ܘܢ ܕܱ݁ܐܝܟܱ݁ܢܐ ܩܝܡܻܝܢ ܡܻܝܬ݂ܐ ܘܒ݂ܱܐܝܢܐ ܦܱ݁ܓ݂ܪܐ ܐܬ݂ܝܢ
1 Corinthians 15:36 ܣܱܟ݂ܠܐ ܙܱܪܥܐ ܕ݁ܙܪܱܥ ܐܱܢ_ܬ݁ ܐܢ ܠܐ ܡܐܬ݂ ܠܐ ܚܝܐ
1 Corinthians 15:37 ܘܗܱܘ ܡܕ݁ܡ ܕ݁ܙܪܱܥ ܐܱܢ_ܬ݁ ܠܐ ܗ_ܘܐ ܗܱܘ ܦܱ݁ܓ݂ܪܐ ܕܱ݁ܥܬ݂ܻܝܕ݂ ܠܡܗܘܐ ܙܪܱܥ ܐܱܢ_ܬ݁ ܐܠܐ ܦ݁ܪܕ݁ܬ݁ܐ ܥܱܪܛܠܝܬ݁ܐ ܕ݁ܚܛܐ ܐܱܘ ܕܱ݁ܣܥܪܐ ܐܱܘ ܕ݁ܫܱܪܟ݁ܐ ܕ݁ܙܱܪܥܘܢܐ
1 Corinthians 15:38 ܐܱܠܗܐ ܕ݁ܝܢ ܝܗܒ݂ ܠܗ ܦܱ݁ܓ݂ܪܐ ܐܱܝܟܱ݁ܢܐ ܕ݁ܨܒ݂ܐ ܘܱܠܚܱܕ݂ ܚܱܕ݂ ܡܢ ܙܱܪܥܘܢܐ ܦܱ݁ܓ݂ܪܐ ܕܱ݁ܟ݂ܝܢܗ
1 Corinthians 15:39 ܠܐ ܗ_ܘܐ ܕ݁ܝܢ ܟ݁ܠ ܦ݁ܓ݂ܱܪ ܫܘܐ ܐ_ܚܪܻܝܢ ܗ_ܘ ܓ݁ܝܪ ܦܱ݁ܓ݂ܪܐ ܕ݁ܒ݂ܱܪ ܐ_ܢܫܐ ܘܱܐ_ܚܪܻܝܢ ܕܱ݁ܒ݂ܥܻܝܪܐ ܘܱܐ_ܚܪܻܝܢ ܕ݁ܦ݂ܪܱܚܬ݂ܐ ܘܱܐ_ܚܪܻܝܢ ܕ݁ܢܘܢܐ
1 Corinthians 15:40 ܘܻܐܝܬ݂ ܦܱ݁ܓ݂ܪܐ ܫܡܱܝܢܐ ܘܻܐܝܬ݂ ܦܱ݁ܓ݂ܪܐ ܐܱܪܥܢܝܐ ܐܠܐ ܐ_ܚܪܻܝܢ ܗ_ܘ ܫܘܒ݂ܚܐ ܕܱ݁ܫܡܱܝܢܐ ܘܱܐ_ܚܪܻܝܢ ܕܱ݁ܐܪܥܢܝܐ
1 Corinthians 15:41 ܘܱܐ_ܚܪܻܝܢ ܗ_ܘ ܫܘܒ݂ܚܐ ܕ݁ܫܡܫܐ ܘܱܐ_ܚܪܻܝܢ ܫܘܒ݂ܚܐ ܕ݁ܣܱܗܪܐ ܘܱܐ_ܚܪܻܝܢ ܫܘܒ݂ܚܐ ܕ݁ܟ݂ܱܘܟ݁ܒ݂ܐ ܘܟ݂ܱܘܟ݁ܒ݂ܐ ܡܢ ܟܱ݁ܘܟ݁ܒ݂ܐ ܡܝܱܬܱ݁ܪ ܗ_ܘ ܒ݁ܫܘܒ݂ܚܐ
1 Corinthians 15:42 ܗܟ݂ܱܢܐ ܐܦ݂ ܚܱܝܱܬ݂ ܡܻܝܬ݂ܐ ܡܙܕܱ݁ܪܥܻܝܢ ܒܱ݁ܚܒ݂ܠܐ ܩܝܡܻܝܢ ܕ݁ܠܐ ܚܒ݂ܠܐ
1 Corinthians 15:43 ܡܙܕܱ݁ܪܥܻܝܢ ܒ݁ܨܱܥܪܐ ܩܝܡܻܝܢ ܒ݁ܫܘܒ݂ܚܐ ܡܙܕܱ݁ܪܥܻܝܢ ܒܱ݁ܟ݂ܪܻܝܗܘܬ݂ܐ ܩܝܡܻܝܢ ܒ݁ܚܱܝܠܐ
1 Corinthians 15:44 ܡܙܕܱ݁ܪܥܻܝܢ ܦܱ݁ܓ݂ܪܐ ܢܱܦ݂ܫܢܝܐ ܩܐܡ ܦܱ݁ܓ݂ܪܐ ܪܘܚܢܝܐ ܐܻܝܬ݂ ܓ݁ܝܪ ܦܱ݁ܓ݂ܪܐ ܕܱ݁ܢܦ݂ܫ ܘܻܐܝܬ݂ ܦܱ݁ܓ݂ܪܐ ܕ݁ܪܘܚ
1 Corinthians 15:45 ܗܟ݂ܱܢܐ ܐܦ݂ ܟ݁ܬ݂ܻܝܒ݂ ܗܘܐ ܐܕ݂ܡ ܒܱ݁ܪܢܫܐ ܩܱܕ݂ܡܝܐ ܠܱܢܦ݂ܫ ܚܱܝܐ ܘܐܕ݂ܡ ܐ_ܚܪܝܐ ܠܪܘܚܐ ܡܱܚܝܢܻܝܬ݂ܐ
1 Corinthians 15:46 ܐܠܐ ܠܐ ܗ_ܘܐ ܠܘܩܕ݂ܱܡ ܪܘܚܢܝܐ ܐܠܐ ܢܱܦ݂ܫܢܝܐ ܘܗܝܕ݁ܝܢ ܪܘܚܢܝܐ
1 Corinthians 15:47 ܒܱ݁ܪܢܫܐ ܩܱܕ݂ܡܝܐ ܥܱܦ݂ܪܢܐ ܕ݁ܡܢ ܐܱܪܥܐ ܒܱ݁ܪܢܫܐ ܕܱ݁ܬ݂ܪܝܢ ܡܪܝܐ ܡܢ ܫܡܱܝܐ
1 Corinthians 15:48 ܐܱܝܟܱ݁ܢܐ ܕܻ݁ܐܝܬ݂ܱܘܗ_ܝ ܗܱܘ ܥܱܦ݂ܪܢܐ ܗܟ݂ܱܢܐ ܐܦ݂ ܥܱܦ݂ܪܢܐ ܘܱܐܝܟܱ݁ܢܐ ܕܻ݁ܐܝܬ݂ܱܘܗ_ܝ ܗܱܘ ܕ݁ܡܢ ܫܡܱܝܐ ܗܟ݂ܱܢܐ ܐܦ݂ ܫܡܱܝܢܐ
1 Corinthians 15:49 ܘܱܐܝܟ݂ ܕܱ݁ܠܒ݂ܫܢ ܕ݁ܡܘܬ݂ܐ ܕ݁ܗܱܘ ܕ݁ܡܢ ܥܱܦ݂ܪܐ ܗܟ݂ܱܢܐ ܢܠܒܱ݁ܫ ܕ݁ܡܘܬ݂ܐ ܕ݁ܗܱܘ ܕ݁ܡܢ ܫܡܱܝܐ
1 Corinthians 15:50 ܗܕ݂ܐ ܕ݁ܝܢ ܐܡܱܪ ܐ_ܢܐ ܐܱܚܱܝ ܕ݁ܒ݂ܣܪܐ ܘܱܕ݂ܡܐ ܡܱܠܟ݁ܘܬ݂ܐ ܕܱ݁ܫܡܱܝܐ ܠܡܻܐܪܱܬ݂ ܠܐ ܡܫܟ݁ܚܻܝܢ ܘܠܐ ܚܒ݂ܠܐ ܝܪܬ݂ ܠܐ ܡܬ݂ܚܱܒ݁ܠܢܘܬ݂ܐ
1 Corinthians 15:51 ܗܐ ܐܡܱܪ ܐ_ܢܐ ܠܟ݂ܘܢ ܐ_ܪܙܐ ܠܱܘ ܟ݁ܠܱܢ ܢܕ݂ܡܱܟ݂ ܟ݁ܠܱܢ ܕ݁ܝܢ ܢܬ݂ܚܱܠܱܦ݂
1 Corinthians 15:52 ܚܱܪܻܝܦ݂ܐܝܻܬ݂ ܐܱܝܟ݂ ܪܦ݂ܦ݂ ܥܱܝܢܐ ܒ݁ܩܱܪܢܐ ܐ_ܚܪܝܬ݁ܐ ܟܱ݁ܕ݂ ܬ݁ܩܪܐ ܘܱܢܩܘܡܘܢ ܡܻܝܬ݂ܐ ܕ݁ܠܐ ܚܒ݂ܠܐ ܘܱܚܢܱܢ ܢܬ݂ܚܱܠܱܦ݂
1 Corinthians 15:53 ܥܬ݂ܻܝܕ݂ ܗ_ܘ ܓ݁ܝܪ ܗܢܐ ܕ݁ܡܬ݂ܚܱܒܱ݁ܠ ܕ݁ܢܠܒܱ݁ܫ ܠܐ ܡܬ݂ܚܱܒ݁ܠܢܘܬ݂ܐ ܘܗܢܐ ܕ݁ܡܐܬ݂ ܕ݁ܢܠܒܱ݁ܫ ܠܐ ܡܝܘܬ݂ܘܬ݂ܐ
1 Corinthians 15:54 ܡܐ ܕ݁ܠܒ݂ܫ ܕ݁ܝܢ ܗܢܐ ܕ݁ܡܬ݂ܚܱܒܱ݁ܠ ܠܐ ܡܬ݂ܚܱܒ݁ܠܢܘܬ݂ܐ ܘܗܢܐ ܕ݁ܡܐܬ݂ ܠܐ ܡܝܘܬ݂ܘܬ݂ܐ ܗܝܕ݁ܝܢ ܬ݁ܗܘܐ ܡܠܬ݂ܐ ܗ_ܝ ܕܱ݁ܟ݂ܬ݂ܻܝܒ݂ܐ ܕ݁ܐܬ݂ܒ݁ܠܱܥ ܡܱܘܬ݁ܐ ܒ݁ܙܟ݂ܘܬ݂ܐ
1 Corinthians 15:55 ܐܱܝܟܱ݁ܘ ܥܘܩܣܟ݂ ܡܱܘܬ݁ܐ ܐܘ ܐܱܝܟ݁ܐ ܗ_ܝ ܙܟ݂ܘܬ݂ܟ݂ܝ ܫܝܘܠ
1 Corinthians 15:56 ܥܘܩܣܗ ܕ݁ܝܢ ܕ݁ܡܱܘܬ݁ܐ ܚܛܻܝܬ݂ܐ ܗ_ܝ ܘܚܱܝܠܐ ܕܱ݁ܚܛܻܝܬ݂ܐ ܢܡܘܣܐ ܗܘ
1 Corinthians 15:57 ܛܱܝܒ݁ܘ ܕ݁ܝܢ ܠܱܐܠܗܐ ܕ݁ܝܱܗ_ܒ݂ ܠܱܢ ܙܟ݂ܘܬ݂ܐ ܒ݁ܝܱܕ݂ ܡܪܱܢ ܝܫܘܥ ܡܫܻܝܚܐ
1 Corinthians 15:58 ܡܟܻ݁ܝܠ ܐܱܚܱܝ ܘܚܱܒܻ݁ܝܒ݂ܱܝ ܗܘܱܘ ܡܫܱܪܪܻܝܢ ܘܠܐ ܬ݁ܗܘܘܢ ܡܬ݁ܙܻܝܥܻܝܢ ܐܠܐ ܗܘܱܘ ܡܬ݂ܝܱܬ݁ܪܻܝܢ ܒ݁ܟ݂ܠܙܒ݂ܱܢ ܒܱ݁ܥܒ݂ܕ݂ܗ ܕ݁ܡܪܝܐ ܟܱ݁ܕ݂ ܝܕ݂ܥܻܝܢ ܐܢ_ܬ݁ܘܢ ܕ݁ܥܱܡܠܟ݂ܘܢ ܠܐ ܗ_ܘܐ ܣܪܻܝܩ ܒ݁ܡܪܝܐ
1 Corinthians 16:1 ܥܱܠ ܡܕ݁ܡ ܕ݁ܝܢ ܕ݁ܡܬ݂ܟܱ݁ܢܱܫ ܠܩܱܕܻ݁ܝܫܐ ܐܱܝܟܱ݁ܢܐ ܕ݁ܦ݂ܩܕ݁ܬ݂ ܠܥܻܕ݂ܬ݂ܐ ܕ݁ܓ݂ܱܠܱܛܝܐ ܗܟ݂ܱܢܐ ܐܦ݂ ܐܱܢ_ܬ݁ܘܢ ܥܒ݂ܕ݂ܘ
1 Corinthians 16:2 ܒ݁ܟ݂ܠ ܚܱܕ݂ ܒ݁ܫܱܒ݁ܐ ܐ_ܢܫ ܐ_ܢܫ ܡܢܟ݂ܘܢ ܒ݁ܒ݂ܱܝܬ݁ܗ ܢܗܘܐ ܣܐܡ ܘܢܛܱܪ ܗܱܘ ܡܕ݁ܡ ܕ݁ܡܛܐ ܒܻ݁ܐܝܕ݂ܱܘܗ_ܝ ܕ݁ܠܐ ܡܐ ܕ݁ܐܬ݂ܻܝܬ݂ ܗܝܕ݁ܝܢ ܢܗܘܝܢ ܓ݁ܒ݂ܝܬ݂ܐ
1 Corinthians 16:3 ܘܡܐ ܕ݁ܐܬ݂ܻܝܬ݂ ܠܱܐܝܠܝܢ ܕ݁ܓ݂ܒ݂ܝܢ ܐܢ_ܬ݁ܘܢ ܠܗܘܢ ܐܫܱܕܱ݁ܪ ܒ݁ܐܓܱ݁ܪܬ݁ܐ ܕ݁ܢܱܘܒ݁ܠܘܢ ܛܱܝܒ݁ܘܬ݂ܟ݂ܘܢ ܠܐܘܪܻܫܠܡ
1 Corinthians 16:4 ܐܢ ܕ݁ܝܢ ܫܘܐ ܗ_ܘ ܣܘܥܪܢܐ ܕ݁ܐܦ݂ ܐܢܐ ܐܻܙܱܠ ܥܱܡܝ ܢܻܐܙܠ_ܘܢ
1 Corinthians 16:5 ܐܬ݂ܐ ܐ_ܢܐ ܕ݁ܝܢ ܠܘܬ݂ܟ݂ܘܢ ܡܐ ܕ݁ܥܒ݂ܪܬ݂ ܡܢ ܡܱܩܕ݂ܘܢܝܐ ܥܒ݂ܱܪ ܐ_ܢܐ ܠܗ ܓ݁ܝܪ ܠܡܱܩܕ݂ܘܢܻܝܱܐ
1 Corinthians 16:6 ܘܱܟ݂ܒ݂ܱܪ ܐܦ݂ ܠܘܬ݂ܟ݂ܘܢ ܐܩܱܘܐ ܐܱܘ ܐܱܣܬ݁ܐ ܠܘܬ݂ܟ݂ܘܢ ܕܱ݁ܐܢ_ܬ݁ܘܢ ܬ݁ܠܱܘܘܢܢܝ ܠܱܐܬ݂ܱܪ ܕ݁ܐܙܠ ܐ_ܢܐ
1 Corinthians 16:7 ܠܐ ܓ݁ܝܪ ܨܒ݂ܐ ܐ_ܢܐ ܕ݁ܗܫܐ ܐܱܝܟ݂ ܥܒ݂ܱܪ ܐܘܪܚܐ ܐܚܙܝܟ݂ܘܢ ܡܣܱܒܱ݁ܪ ܐ_ܢܐ ܓ݁ܝܪ ܕܱ݁ܐܘܚܱܪ ܙܱܒ݂ܢܐ ܠܘܬ݂ܟ݂ܘܢ ܐܢ ܡܪܝ ܡܱܦ݁ܣ ܠܻܝ
1 Corinthians 16:8 ܡܩܱܘܐ ܐ_ܢܐ ܕ݁ܝܢ ܒ݁ܐܦ݂ܣܘܣ ܥܕ݂ܱܡܐ ܠܦ݁ܢܛܻܩܘܣܛܻܐ
1 Corinthians 16:9 ܬܱ݁ܪܥܐ ܓ݁ܝܪ ܪܱܒ݁ܐ ܐܬ݂ܦ݁ܬ݂ܱܚ ܠܻܝ ܕܱ݁ܡܠܐ ܣܘܥܪܢܐ ܘܣܱܩܘܒ݂ܠܐ ܣܱܓܻ݁ܝܐܝܻܢ
1 Corinthians 16:10 ܐܢ ܕ݁ܝܢ ܢܻܐܬ݂ܐ ܨܐܕ݂ܱܝܟ݁ܘܢ ܛܻܝܡܬ݂ܐܘܣ ܚܙܱܘ ܕܱ݁ܕ݂ܠܐ ܕ݁ܚܠܐ ܢܗܘܐ ܠܘܬ݂ܟ݂ܘܢ ܥܒ݂ܕ݂ܐ ܓ݁ܝܪ ܕ݁ܡܪܝܐ ܦ݁ܠܱܚ ܐܱܟ݂ܘܬ݂ܝ
1 Corinthians 16:11 ܠܡܐ ܗܟ݂ܻܝܠ ܐ_ܢܫ ܢܫܘܛܻܝܘܗ_ܝ ܐܠܐ ܠܱܘܱܐܘܗ_ܝ ܒܱ݁ܫܠܡܐ ܕ݁ܢܻܐܬ݂ܐ ܠܘܬ݂ܝ ܡܩܱܘܐ ܐ_ܢܐ ܠܗ ܓ݁ܝܪ ܥܱܡ ܐܱܚܐ
1 Corinthians 16:12 ܡܢ ܐܱܦ݁ܠܘ ܕ݁ܝܢ ܐܱܚܱܝ ܣܱܓܻ݁ܝ ܒ݁ܥܻܝܬ݂ ܡܢܗ ܕ݁ܢܻܐܬ݂ܐ ܠܘܬ݂ܟ݂ܘܢ ܥܱܡ ܐܱܚܐ ܘܱܟ݂ܒ݂ܱܪ ܠܐ ܗܘܐ ܨܒ݂ܝܢܐ ܕ݁ܢܻܐܬ݂ܐ ܠܘܬ݂ܟ݂ܘܢ ܐܡܱܬ݂ܝ ܕ݁ܝܢ ܕ݁ܢܗܘܐ ܠܗ ܐܱܬ݂ܪܐ ܐܬ݂ܐ ܠܘܬ݂ܟ݂ܘܢ
1 Corinthians 16:13 ܐܬ݁ܬ݁ܥܻܝܪܘ ܘܩܘܡܘ ܒ݁ܗܱܝܡܢܘܬ݂ܐ ܐܬ݂ܓܱ݁ܒܱ݁ܪܘ ܐܬ݂ܚܱܣܱܢܘ
1 Corinthians 16:14 ܘܟ݂ܠܗܝܢ ܨܒ݂ܘܬ݂ܟ݂ܘܢ ܒ݁ܚܘܒ݁ܐ ܢܗܘܝܢ
1 Corinthians 16:15 ܒ݁ܥܐ ܐ_ܢܐ ܕ݁ܝܢ ܡܢܟ݂ܘܢ ܐܱܚܱܝ ܥܱܠ ܒܱ݁ܝܬ݁ܐ ܕ݁ܐܣܛܦ݂ܱܢܱܐ ܡܛܠ ܕ݁ܝܕ݂ܥܻܝܢ ܐܢ_ܬ݁ܘܢ ܕ݁ܗܢܘܢ ܐܢܘܢ ܪܻܫܻܝܬ݂ܐ ܕܱ݁ܐܟ݂ܱܐܻܝܱܐ ܘܣܡܘ ܢܱܦ݂ܫܗܘܢ ܠܬ݂ܫܡܫܬ݁ܐ ܕ݁ܩܱܕܻ݁ܝܫܐ
1 Corinthians 16:16 ܕ݁ܐܦ݂ ܐܱܢ_ܬ݁ܘܢ ܬ݁ܗܘܘܢ ܡܫܬܱ݁ܡܥܻܝܢ ܠܱܐܝܠܝܢ ܕ݁ܗܟ݂ܱܢܐ ܐܢܘܢ ܘܱܠܟ݂ܠܢܫ ܕ݁ܠܐܐ ܥܱܡܱܢ ܘܱܡܥܱܕܱ݁ܪ
1 Corinthians 16:17 ܚܕ݂ܐ ܐ_ܢܐ ܕ݁ܝܢ ܒ݁ܡܐܬ݂ܻܝܬ݂ܗ ܕ݁ܐܣܛܦ݂ܱܢܱܐ ܘܱܕ݂ܦ݂ܪܛܘܢܱܛܘܣ ܘܕ݂ܱܐܟ݂ܱܐܝܻܩܘܣ ܕ݁ܡܕ݁ܡ ܕ݁ܒ݂ܱܨܱܪܬ݁ܘܢ ܠܘܬ݂ܝ ܗܢܘܢ ܡܱܠܻܝܘ
1 Corinthians 16:18 ܐܱܢܻܝܚܘ ܓ݁ܝܪ ܪܘܚܝ ܕܻ݁ܝܠܝ ܘܕ݂ܻܝܠܟ݂ܘܢ ܗܘܱܝܬ݁ܘܢ ܗܟ݂ܻܝܠ ܡܫܬܱ݁ܘܕ݁ܥܻܝܢ ܠܱܐܝܠܝܢ ܕ݁ܗܟ݂ܱܢܐ ܐܢܘܢ
1 Corinthians 16:19 ܫܐܠܢ ܒܱ݁ܫܠܡܟ݂ܘܢ ܥܻܕ݂ܬ݂ܐ ܟ݁ܠܗܝܢ ܕ݁ܒ݂ܱܐܣܻܝܱܐ ܫܐܠܻܝܢ ܒܱ݁ܫܠܡܟ݂ܘܢ ܣܱܓܻ݁ܝ ܒ݁ܡܪܱܢ ܐܱܩܠܘܣ ܘܱܦ݁ܪܻܝܣܩܻܠܱܐ ܥܱܡ ܥܻܕ݁_ܬ݁ܐ ܕܱ݁ܒ݂ܒ݂ܱܝܬ݁ܗܘܢ
1 Corinthians 16:20 ܫܐܠܻܝܢ ܒܱ݁ܫܠܡܟ݂ܘܢ ܐܱܚܱܝܢ ܟ݁ܠܗܘܢ ܫܱܐܠܘ ܒܱ݁ܫܠܡܐ ܚܱܕ݂ ܕ݁ܚܱܕ݂ ܒ݁ܢܘܫܱܩܬ݁ܐ ܩܱܕܻ݁ܝܫܬ݁ܐ
1 Corinthians 16:21 ܫܠܡܐ ܒܱ݁ܟ݂ܬ݂ܒ݂ܱܬ݂ ܐܻܝܕ݂ܐ ܕܻ݁ܝܠܝ ܕ݁ܦܱ݁ܘܠܘܣ
1 Corinthians 16:22 ܡܱܢ ܕ݁ܠܐ ܪܚܡ ܠܡܪܱܢ ܝܫܘܥ ܡܫܻܝܚܐ ܢܗܘܐ ܚܪܡ ܡܪܱܢ ܐܬ݂ܐ
1 Corinthians 16:23 ܛܱܝܒ݁ܘܬ݂ܗ ܕ݁ܡܪܱܢ ܝܫܘܥ ܡܫܻܝܚܐ ܥܱܡܟ݂ܘܢ
1 Corinthians 16:24 ܘܚܘܒ݁ܝ ܥܱܡ ܟ݁ܠܟ݂ܘܢ ܒܱ݁ܡܫܻܝܚܐ ܝܫܘܥ
2 Corinthians 1:1 ܦܱ݁ܘܠܘܣ ܫܠܻܝܚܐ ܕ݁ܝܫܘܥ ܡܫܻܝܚܐ ܒ݁ܨܒ݂ܝܢܗ ܕܱ݁ܐܠܗܐ ܘܛܻܝܡܬ݂ܐܘܣ ܐܱܚܐ ܠܥܻܕ݁_ܬ݁ܐ ܕܱ݁ܐܠܗܐ ܕܻ݁ܐܝܬ݂ ܒ݁ܩܘܪܻܢܬ݂ܘܣ ܘܱܠܟ݂ܠܗܘܢ ܩܱܕܻ݁ܝܫܐ ܕܻ݁ܐܝܬ݂ ܒܱ݁ܐܟ݂ܱܐܻܝܱܐ ܟ݁ܠܗ
2 Corinthians 1:2 ܛܱܝܒ݁ܘܬ݂ܐ ܥܱܡܟ݂ܘܢ ܘܱܫܠܡܐ ܡܢ ܐܱܠܗܐ ܐܱܒ݂ܘܢ ܘܡܢ ܡܪܱܢ ܝܫܘܥ ܡܫܻܝܚܐ
2 Corinthians 1:3 ܡܒ݂ܱܪܱܟ݂ ܗ_ܘ ܐܱܠܗܐ ܐܱܒ݂ܘܗ_ܝ ܕ݁ܡܪܱܢ ܝܫܘܥ ܡܫܻܝܚܐ ܐܱܒ݂ܐ ܕ݁ܪܱܚܡܐ ܘܱܐܠܗܐ ܕ݁ܟ݂ܠ ܒ݁ܘܝܐ
2 Corinthians 1:4 ܗܱܘ ܕܱ݁ܡܒ݂ܱܝܱܐ ܠܱܢ ܒ݁ܟ݂ܠܗܘܢ ܐܘܠܨܢܱܝܢ ܕ݁ܐܦ݂ ܚܢܱܢ ܢܫܟܱ݁ܚ ܢܒ݂ܱܝܱܐ ܠܱܐܝܠܝܢ ܕܱ݁ܒ݂ܟ݂ܠ ܐܘܠܨܢܱܝܢ ܐܢܘܢ ܒ݁ܗܱܘ ܒ݁ܘܝܐܐ ܕܱ݁ܚܢܱܢ ܡܬ݂ܒܱ݁ܝܐܝܻܢܱܢ ܡܢ ܐܱܠܗܐ
2 Corinthians 1:5 ܐܱܝܟܱ݁ܢܐ ܓ݁ܝܪ ܕ݁ܡܬ݂ܝܱܬ݁ܪܻܝܢ ܒܱ݁ܢ ܚܱܫܱܘܗ_ܝ ܕܱ݁ܡܫܻܝܚܐ ܗܟ݂ܱܢܐ ܒ݁ܝܱܕ݂ ܡܫܻܝܚܐ ܡܬ݂ܝܱܬܱ݁ܪ ܐܦ݂ ܒ݁ܘܝܐܱܢ
2 Corinthians 1:6 ܐܦ݂ܢ ܕ݁ܝܢ ܡܬ݂ܱܐܠܨܻܝܢܱܢ ܥܱܠ ܐܱܦܱ݁ܝ ܒ݁ܘܝܐܟ݂ܘܢ ܗ_ܘ ܘܥܱܠ ܐܱܦܱ݁ܝ ܚܱܝܱܝܟ݁ܘܢ ܡܬ݂ܱܐܠܨܻܝܢܱܢ ܘܐܢ ܡܬ݂ܒܱ݁ܝܐܝܻܢܱܢ ܡܛܠ ܕܱ݁ܐܢ_ܬ݁ܘܢ ܬ݁ܬ݂ܒܱ݁ܝܐܘܢ ܘܬ݂ܗܘܐ ܒ݁ܟ݂ܘܢ ܚܦ݂ܻܝܛܘܬ݂ܐ ܕܱ݁ܬ݂ܣܱܝܒ݁ܪܘܢ ܐܢܘܢ ܠܚܱܫܐ ܗܢܘܢ ܕ݁ܐܦ݂ ܚܢܱܢ ܚܫܻܝܢܱܢ ܠܗܘܢ
2 Corinthians 1:7 ܘܣܱܒ݂ܪܱܢ ܕܱ݁ܥܠܱܝܟ݁ܘܢ ܫܱܪܻܝܪ ܗ_ܘ ܝܕ݂ܥܻܝܢܱܢ ܓ݁ܝܪ ܕ݁ܐܢ ܫܱܘܬ݁ܦ݂ܻܝܢ ܐܢ_ܬ݁ܘܢ ܒ݁ܚܱܫܐ ܫܱܘܬ݁ܦ݂ܻܝܢ ܐܢ_ܬ݁ܘܢ ܐܦ݂ ܒ݁ܒ݂ܘܝܐܐ
2 Corinthians 1:8 ܨܒ݂ܝܢܱܢ ܕ݁ܝܢ ܕ݁ܬ݂ܕ݁ܥܘܢ ܐܱܚܱܝܢ ܥܱܠ ܐܘܠܨܢܐ ܕܱ݁ܗܘܐ ܠܱܢ ܒܱ݁ܐܣܻܝܱܐ ܕ݁ܪܱܘܪܒ݂ܐܝܻܬ݂ ܐܬ݂ܐܠܨܢ ܝܱܬܻ݁ܝܪ ܡܢ ܚܱܝܠܱܢ ܥܕ݂ܱܡܐ ܕ݁ܩܱܪܻܝܒ݂ܻܝܢ ܗ_ܘܱܘ ܚܱܝܱܝܢ ܠܡܬ݁ܛܱܠܩܘ
2 Corinthians 1:9 ܘܥܱܠ ܢܱܦ݂ܫܱܢ ܦ݁ܣܱܩܢ ܡܱܘܬ݁ܐ ܕ݁ܠܐ ܢܗܘܐ ܠܱܢ ܬ݁ܘܟ݂ܠܢܐ ܥܱܠ ܢܱܦ݂ܫܱܢ ܐܠܐ ܥܱܠ ܐܱܠܗܐ ܗܱܘ ܕܱ݁ܡܩܻܝܡ ܡܻܝܬ݂ܐ
2 Corinthians 1:10 ܗܱܘ ܕ݁ܡܢ ܡܱܘܬ݁ܐ ܚܱܣܻܝܢܐ ܦܱ݁ܪܩܱܢ ܘܬ݂ܘܒ݂ ܡܣܱܒ݁ܪܻܝܢܱܢ ܕ݁ܦ݂ܪܩ ܠܱܢ
2 Corinthians 1:11 ܒܱ݁ܡܥܱܕ݁ܪܢܘܬ݂ܐ ܕ݁ܒ݂ܥܘܬ݂ܟ݂ܘܢ ܕ݁ܥܱܠ ܐܱܦܱ݁ܝܢ ܕ݁ܬ݂ܗܘܐ ܡܱܘܗܱܒ݂ܬ݂ܗ ܕܱ݁ܠܘܬ݂ܱܢ ܛܱܝܒ݁ܘܬ݂ܐ ܕܱ݁ܥܒ݂ܻܝܕ݂ܐ ܒܱ݁ܐܦܱ݁ܝ ܣܱܓܻ݁ܝܐܐ ܘܣܱܓܻ݁ܝܐܐ ܢܱܘܕ݁ܘܢ ܠܗ ܥܱܠ ܐܱܦܱ݁ܝܢ
2 Corinthians 1:12 ܫܘܒ݂ܗܪܱܢ ܓ݁ܝܪ ܗܢܱܘ ܣܗܕ݁ܘܬ݂ܐ ܕ݁ܪܥܝܢܱܢ ܕ݁ܒ݂ܱܦ݂ܫܻܝܛܘܬ݂ܐ ܘܱܒ݂ܕ݂ܱܟ݂ܝܘܬ݂ܐ ܘܱܒ݂ܛܱܝܒ݁ܘܬ݂ܐ ܕܱ݁ܐܠܗܐ ܐܬ݂ܗܱܦܱ݁ܟ݂ܢ ܒ݁ܥܠܡܐ ܘܠܐ ܒ݁ܚܟ݂ܡܬ݂ܐ ܕ݁ܦ݂ܱܓ݂ܪܐ ܘܝܱܬܻ݁ܝܪܐܝܻܬ݂ ܠܘܬ݂ܟ݂ܘܢ ܕܻ݁ܝܠܟ݂ܘܢ
2 Corinthians 1:13 ܠܐ ܗ_ܘܐ ܐ_ܚܪܢܝܢ ܟ݁ܬ݂ܒܻ݁ܝܢܱܢ ܠܟ݂ܘܢ ܐܠܐ ܐܱܝܠܝܢ ܕ݁ܝܕ݂ܥܻܝܢ ܐܢ_ܬ݁ܘܢ ܐܦ݂ ܡܫܬܱ݁ܘܕ݁ܥܻܝܢ ܐܢ_ܬ݁ܘܢ ܬ݁ܟ݂ܻܝܠ ܐ_ܢܐ ܕ݁ܝܢ ܕܱ݁ܥܕ݂ܱܡܐ ܠܱܐ_ܚܪܝܬ݁ܐ ܬ݁ܫܬܱ݁ܘܕ݁ܥܘܢ
2 Corinthians 1:14 ܐܱܝܟܱ݁ܢܐ ܕ݁ܐܦ݂ ܐܫܬܱ݁ܘܕܱ݁ܥܬ݁ܘܢ ܩܱܠܻܝܠ ܡܢ ܣܱܓܻ݁ܝ ܕ݁ܫܘܒ݂ܗܪܟ݂ܘܢ ܚܢܱܢ ܐܱܝܟ݂ ܕ݁ܐܦ݂ ܐܱܢ_ܬ݁ܘܢ ܕܻ݁ܝܠܱܢ ܒ݁ܝܱܘܡܗ ܕ݁ܡܪܱܢ ܝܫܘܥ ܡܫܻܝܚܐ
2 Corinthians 1:15 ܘܱܒ݂ܗܢܐ ܬ݁ܘܟ݂ܠܢܐ ܨܒ݂ܐ ܗ_ܘܻܝܬ݂ ܡܢ ܩܕ݂ܻܝܡ ܕܻ݁ܐܬ݂ܐ ܠܘܬ݂ܟ݂ܘܢ ܕܱ݁ܐܥܻܝܦ݂ܐܝܻܬ݂ ܬ݁ܩܱܒ݁ܠܘܢ ܛܱܝܒ݁ܘܬ݂ܐ
2 Corinthians 1:16 ܘܐܥܒܱ݁ܪ ܥܠܱܝܟ݁ܘܢ ܠܡܱܩܕ݂ܘܢܝܐ ܘܬ݂ܘܒ݂ ܡܢ ܡܱܩܕ݂ܘܢܻܝܱܐ ܠܘܬ݂ܟ݂ܘܢ ܐܻܬ݂ܐ ܘܱܐܢ_ܬ݁ܘܢ ܬ݁ܠܱܘܘܢܢܝ ܠܻܝܗܘܕ݂
2 Corinthians 1:17 ܗܕ݂ܐ ܗܟ݂ܻܝܠ ܕ݁ܐܬ݂ܪܱܥܻܝܬ݂ ܠܡܐ ܐܱܝܟ݂ ܡܣܱܪܗܒ݂ܐ ܐܬ݂ܪܱܥܻܝܬ݂ ܐܱܘ ܕܱ݁ܠܡܐ ܕܱ݁ܒ݂ܣܱܪ ܐܢܝܢ ܐܱܝܠܝܢ ܕ݁ܡܬ݂ܪܱܥܐ ܐ_ܢܐ ܡܛܠ ܕ݁ܘܠܐ ܗ_ܘܐ ܕ݁ܢܗܘܐ ܒ݁ܗܝܢ ܐܻܝܢ ܐܻܝܢ ܘܠܐ ܠܐ
2 Corinthians 1:18 ܡܗܱܝܡܱܢ ܗ_ܘ ܐܱܠܗܐ ܕ݁ܠܐ ܗܘܬ݂ ܡܠܬ݂ܱܢ ܕܱ݁ܠܘܬ݂ܟ݂ܘܢ ܐܻܝܢ ܘܠܐ
2 Corinthians 1:19 ܒ݁ܪܗ ܓ݁ܝܪ ܕܱ݁ܐܠܗܐ ܝܫܘܥ ܡܫܻܝܚܐ ܗܱܘ ܕ݁ܒ݂ܻܐܝܕ݂ܱܢ ܐܬ݂ܟ݁ܪܙ ܠܟ݂ܘܢ ܒܻ݁ܝ ܘܱܒ݂ܣܻܠܘܱܢܘܣ ܘܱܒ݂ܛܻܝܡܬ݂ܐܘܣ ܠܐ ܗ_ܘܐ ܐܻܝܢ ܘܠܐ ܐܠܐ ܐܻܝܢ ܗܘܐ ܒ݁ܗ
2 Corinthians 1:20 ܟ݁ܠܗܘܢ ܓ݁ܝܪ ܡܘܠܟ݁ܢܱܘܗ_ܝ ܕܱ݁ܐܠܗܐ ܒ݁ܗ ܗܘ ܒܱ݁ܡܫܻܝܚܐ ܐܻܝܢ ܗܘܱܘ ܡܛܠ ܗܢܐ ܒܻ݁ܐܝܕ݂ܗ ܝܗܒܻ݁ܝܢܱܢ ܐܱܡܻܝܢ ܠܬ݂ܫܒ݁ܘܚܬ݁ܗ ܕܱ݁ܐܠܗܐ
2 Corinthians 1:21 ܐܱܠܗܐ ܗܘ ܕ݁ܝܢ ܡܫܱܪܱܪ ܠܱܢ ܥܱܡܟ݂ܘܢ ܒܱ݁ܡܫܻܝܚܐ ܗܱܘ ܕ݁ܗܘ ܡܱܫܚܱܢ
2 Corinthians 1:22 ܘܚܱܬ݁ܡܱܢ ܘܝܱܗ_ܒ݂ ܪܱܗܒ݂ܘܢܐ ܕ݁ܪܘܚܗ ܒ݁ܠܒܱ݁ܘܬ݂ܱܢ
2 Corinthians 1:23 ܐܢܐ ܕ݁ܝܢ ܠܱܐܠܗܐ ܡܱܣܗܕ݂ ܐ_ܢܐ ܥܱܠ ܢܱܦ݂ܫܝ ܕ݁ܡܛܠ ܕ݁ܚܐܣ ܐ_ܢܐ ܥܠܱܝܟ݁ܘܢ ܠܐ ܐܬ݂ܻܝܬ݂ ܠܩܘܪܻܢܬ݂ܘܣ
2 Corinthians 1:24 ܠܐ ܗ_ܘܐ ܡܛܠ ܕ݁ܡܪܱܝ ܗܱܝܡܢܘܬ݂ܟ݂ܘܢ ܚܢܱܢ ܐܠܐ ܡܥܱܕ݁ܪܢܐ ܚܢܱܢ ܕ݁ܚܱܕ݂ܘܱܬ݂ܟ݂ܘܢ ܒ݁ܗܱܝܡܢܘܬ݂ܐ ܗܘ ܓ݁ܝܪ ܩܝܡܻܝܢ ܐܢ_ܬ݁ܘܢ
2 Corinthians 2:1 ܕ݁ܢܬ݂ ܕ݁ܝܢ ܗܕ݂ܐ ܒ݁ܢܱܦ݂ܫܝ ܕ݁ܠܐ ܬ݁ܘܒ݂ ܒ݁ܟ݂ܱܪܝܘܬ݂ܐ ܐܻܬ݂ܐ ܠܘܬ݂ܟ݂ܘܢ
2 Corinthians 2:2 ܐܢ ܐܢܐ ܓ݁ܝܪ ܡܱܟ݂ܪܐ ܐ_ܢܐ ܠܟ݂ܘܢ ܡܱܢܘ ܢܚܱܕ݁ܝܢܝ ܐܠܐ ܗܱܘ ܕ݁ܐܢܐ ܐܱܟ݂ܪܻܝܬ݂ ܠܗ
2 Corinthians 2:3 ܘܱܕ݂ܟ݂ܬ݂ܒ݁ܬ݂ ܠܟ݂ܘܢ ܗܻܝ ܗܕ݂ܐ ܕ݁ܠܐ ܟܱ݁ܕ݂ ܐܻܬ݂ܐ ܢܱܟ݂ܪܘܢ ܠܻܝ ܗܢܘܢ ܐܱܝܠܝܢ ܕ݁ܘܠܐ ܗ_ܘܐ ܠܗܘܢ ܕ݁ܗܢܘܢ ܢܚܱܕ݁ܘܢܢܝ ܬ݁ܟ݂ܻܝܠ ܐ_ܢܐ ܕ݁ܝܢ ܥܱܠ ܟ݁ܠܟ݂ܘܢ ܕ݁ܚܱܕ݂ܘܱܬ݂ܝ ܕ݁ܟ݂ܠܟ݂ܘܢ ܗ_ܻܝ
2 Corinthians 2:4 ܘܡܢ ܐܘܠܨܢܐ ܪܱܒ݁ܐ ܘܡܢ ܐܱܢܘܣܝܐ ܕ݁ܠܒ݁ܐ ܟ݁ܬ݂ܒ݁ܬ݂ ܠܟ݂ܘܢ ܗܠܝܢ ܒ݁ܕ݂ܡܥܐ ܣܱܓܻ݁ܝܐܬ݂ܐ ܠܐ ܡܛܠ ܕ݁ܬ݂ܟ݂ܪܐ ܠܟ݂ܘܢ ܐܠܐ ܡܛܠ ܕ݁ܬ݂ܕ݁ܥܘܢ ܚܘܒ݁ܐ ܝܱܬܻ݁ܝܪܐ ܕܻ݁ܐܝܬ݂ ܠܻܝ ܠܘܬ݂ܟ݂ܘܢ
2 Corinthians 2:5 ܐܢ ܕ݁ܝܢ ܐ_ܢܫ ܐܱܟ݂ܪܻܝ ܠܐ ܗ_ܘܐ ܠܻܝ ܐܱܟ݂ܪܻܝ ܐܠܐ ܒ݁ܨܻܝܪܐ ܩܱܠܻܝܠ ܠܟ݂ܠܟ݂ܘܢ ܕ݁ܠܐ ܬܻ݁ܐܩܱܪ ܡܠܬ݂ܐ ܥܠܱܝܟ݁ܘܢ
2 Corinthians 2:6 ܟܱ݁ܕ݁ܘ ܠܗ ܕ݁ܝܢ ܠܗܢܐ ܟ݁ܐܬ݂ܐ ܕ݁ܡܢ ܣܱܓܻ݁ܝܐܐ
2 Corinthians 2:7 ܘܡܟܻ݁ܝܠ ܐ_ܚܪܢܝܐܝܻܬ݂ ܘܠܐ ܕ݁ܬ݂ܫܒ݁ܩܘܢ ܠܗ ܘܱܬ݂ܒ݂ܱܝܐܘܢܗ ܕܱ݁ܠܡܐ ܒ݁ܟ݂ܱܪܝܘܬ݂ܐ ܝܱܬܻ݁ܝܪܬ݁ܐ ܢܬ݂ܒ݁ܠܱܥ ܠܗ ܗܱܘ ܡܱܢ ܕ݁ܗܟ݂ܱܢܐ ܗܘ
2 Corinthians 2:8 ܡܛܠ ܗܢܐ ܒ݁ܥܐ ܐ_ܢܐ ܡܢܟ݂ܘܢ ܕܱ݁ܬ݂ܫܱܪܪܘܢ ܒ݁ܗ ܚܘܒ݁ܟ݂ܘܢ
2 Corinthians 2:9 ܡܛܠ ܗܢܐ ܓ݁ܝܪ ܟ݁ܬ݂ܒ݁ܬ݂ ܐܦ݂ ܕ݁ܐܕܱ݁ܥ ܒ݁ܢܣܝܢܐ ܐܢ ܒ݁ܟ݂ܠܡܕ݁ܡ ܡܫܬܱ݁ܡܥܻܝܢ ܐܢ_ܬ݁ܘܢ
2 Corinthians 2:10 ܠܡܱܢ ܕܱ݁ܐܢ_ܬ݁ܘܢ ܕ݁ܝܢ ܫܒ݂ܩܻܝܢ ܐܢ_ܬ݁ܘܢ ܐܦ݂ ܐܢܐ ܐܦ݂ ܐܢܐ ܓ݁ܝܪ ܡܕ݁ܡ ܕ݁ܫܒ݂ܩܬ݂ ܠܡܱܢ ܕ݁ܫܒ݂ܩܬ݂ ܡܛܠܬ݂ܟ݂ܘܢ ܗ_ܘ ܫܒ݂ܩܬ݂ ܒ݁ܦܱ݁ܪܨܘܦ݁ܗ ܕܱ݁ܡܫܻܝܚܐ
2 Corinthians 2:11 ܕ݁ܠܐ ܢܥܠܒ݂ܱܢ ܣܛܢܐ ܝܕ݂ܥܻܝܢܱܢ ܓ݁ܝܪ ܡܱܚܫܒ݂ܬ݂ܗ
2 Corinthians 2:12 ܟܱ݁ܕ݂ ܐܬ݂ܻܝܬ݂ ܕ݁ܝܢ ܠܱܛܪܘܱܐܣ ܒܱ݁ܣܒ݂ܱܪܬ݂ܗ ܕܱ݁ܡܫܻܝܚܐ ܘܐܬ݂ܦ݁ܬ݂ܱܚ ܠܻܝ ܬܱ݁ܪܥܐ ܒ݁ܡܪܝܐ
2 Corinthians 2:13 ܠܐ ܗ_ܘܐ ܠܻܝ ܢܝܚܐ ܒ݁ܪܘܚܝ ܕ݁ܠܐ ܐܫܟ݁ܚܬ݂ ܠܛܻܛܘܣ ܐܚܝ ܐܠܐ ܫܪܻܝܬ݂ ܐܢܘܢ ܘܢܦ݂ܩܬ݂ ܠܻܝ ܠܡܱܩܕ݂ܘܢܝܐ
2 Corinthians 2:14 ܛܱܝܒ݁ܘ ܕ݁ܝܢ ܠܱܐܠܗܐ ܕܱ݁ܒ݂ܟ݂ܠ ܙܒ݂ܱܢ ܚܙܬ݂ܐ ܥܒ݂ܕ݂ ܠܱܢ ܒܱ݁ܡܫܻܝܚܐ ܘܓ݂ܠܐ ܒܱ݁ܢ ܪܻܝܚܐ ܕܻ݁ܝܕ݂ܱܥܬ݂ܗ ܒ݁ܟ݂ܠ ܐܱܬ݂ܱܪ
2 Corinthians 2:15 ܪܻܝܚܐ ܚܢܱܢ ܓ݁ܝܪ ܒܱ݁ܣܻܝܡܐ ܒܱ݁ܡܫܻܝܚܐ ܠܱܐܠܗܐ ܒܱ݁ܐܝܠܝܢ ܕ݁ܚܐܝܢ ܘܒ݂ܱܐܝܠܝܢ ܕ݁ܐܒ݂ܕܻ݁ܝܢ
2 Corinthians 2:16 ܠܱܐܝܠܝܢ ܕ݁ܪܻܝܚܐ ܕ݁ܡܱܘܬ݁ܐ ܠܡܱܘܬ݁ܐ ܘܠܱܐܝܠܝܢ ܕ݁ܪܻܝܚܐ ܕ݁ܚܱܝܐ ܠܚܱܝܐ ܘܱܠܗܠܝܢ ܡܱܢܘ ܢܫܘܐ
2 Corinthians 2:17 ܠܐ ܗ_ܘܱܝܢ ܓ݁ܝܪ ܐܱܝܟ݂ ܫܱܪܟ݁ܐ ܕܱ݁ܡܡܱܙܓ݂ܻܝܢ ܡܠܱܘܗ_ܝ ܕܱ݁ܐܠܗܐ ܐܠܐ ܐܱܝܟ݂ ܕ݁ܒ݂ܱܫܪܪܐ ܘܱܐܝܟ݂ ܕ݁ܡܢ ܐܱܠܗܐ ܩܕ݂ܡ ܐܱܠܗܐ ܒܱ݁ܡܫܻܝܚܐ ܡܡܱܠܠܻܝܢܱܢ
2 Corinthians 3:1 ܡܫܱܪܝܢܱܢ ܠܱܢ ܬ݁ܘܒ݂ ܡܢ ܕ݁ܪܻܝܫ ܕܱ݁ܢܚܱܘܝܟ݂ܘܢ ܡܢܐ ܚܢܱܢ ܐܱܘ ܕܱ݁ܠܡܐ ܣܢܻܝܩܻܝܢܱܢ ܐܱܝܟ݂ ܐ_ܚܪܢܐ ܕ݁ܐܓ݁ܪܬ݂ܐ ܕ݁ܦ݂ܘܩܕ݂ܐ ܢܬ݂ܟܱ݁ܬ݂ܒ݁ܢ ܠܟ݂ܘܢ ܥܠܱܝܢ ܐܱܘ ܕܱ݁ܐܢ_ܬ݁ܘܢ ܬ݁ܟ݂ܬ݁ܒ݂ܘܢ ܬ݁ܦ݂ܱܩܕ݂ܘܢ ܥܠܱܝܢ
2 Corinthians 3:2 ܐܓܱ݁ܪܬܱ݁ܢ ܕ݁ܝܢ ܕܻ݁ܝܠܱܢ ܐܱܢ_ܬ݁ܘܢ ܐܢܘܢ ܕܱ݁ܟ݂ܬ݂ܻܝܒ݂ܐ ܒ݁ܠܒܱ݁ܢ ܘܻܝܕ݂ܻܝܥܐ ܘܡܬ݂ܩܱܪܝܐ ܡܢ ܟ݁ܠܢܫ
2 Corinthians 3:3 ܝܕ݂ܥܻܝܬ݁ܘܢ ܓ݁ܝܪ ܕ݁ܐܓܱ݁ܪܬ݁ܗ ܐܱܢ_ܬ݁ܘܢ ܕܱ݁ܡܫܻܝܚܐ ܕ݁ܐܫܬܱ݁ܡܫܱܬ݂ ܡܢܱܢ ܕܱ݁ܟ݂ܬ݂ܻܝܒ݂ܐ ܠܐ ܒܱ݁ܕ݂ܝܘܬ݂ܐ ܐܠܐ ܒ݁ܪܘܚܐ ܕܱ݁ܐܠܗܐ ܚܱܝܐ ܠܐ ܒ݁ܠܘܚܐ ܕ݁ܟ݂ܻܐܦ݂ܐ ܐܠܐ ܒ݁ܠܘܚܐ ܕ݁ܠܒ݁ܐ ܕ݁ܒ݂ܣܪܐ
2 Corinthians 3:4 ܬ݁ܘܟ݂ܠܢܐ ܕ݁ܝܢ ܗܟ݂ܱܢܐ ܐܻܝܬ݂ ܠܱܢ ܒܱ݁ܡܫܻܝܚܐ ܠܘܬ݂ ܐܱܠܗܐ
2 Corinthians 3:5 ܠܱܘ ܕܱ݁ܚܢܱܢ ܣܦ݂ܩܻܝܢܱܢ ܕ݁ܢܬ݂ܪܱܥܐ ܡܕ݁ܡ ܐܱܝܟ݂ ܕ݁ܡܢ ܢܱܦ݂ܫܱܢ ܐܠܐ ܚܱܝܠܱܢ ܡܢ ܐܱܠܗܐ ܗܘ
2 Corinthians 3:6 ܗܱܘ ܕܱ݁ܐܫܘܱܝܢ ܕ݁ܢܗܘܐ ܡܫܱܡܫܢܐ ܕ݁ܕ݂ܻܝܱܬ݂ܻܩܻܐ ܚܕ݂ܱܬ݂ܐ ܠܐ ܒܱ݁ܟ݂ܬ݂ܒ݂ܐ ܐܠܐ ܒ݁ܪܘܚܐ ܟ݁ܬ݂ܒ݂ܐ ܓ݁ܝܪ ܩܛܠ ܪܘܚܐ ܕ݁ܝܢ ܡܱܚܝܐ
2 Corinthians 3:7 ܐܢ ܕ݁ܝܢ ܬ݁ܫܡܫܬ݁ܐ ܕ݁ܡܱܘܬ݁ܐ ܒܱ݁ܟ݂ܬ݂ܒ݂ܐ ܐܬ݂ܪܱܫܡܱܬ݂ ܒ݁ܟ݂ܻܐܦ݂ܐ ܘܱܗܘܬ݂ ܒ݁ܬ݂ܫܒ݁ܘܚܬ݁ܐ ܐܱܝܟܱ݁ܢܐ ܕ݁ܠܐ ܢܫܟ݁ܚܘܢ ܒ݁ܢܱܝ ܐܻܝܣܪܝܠ ܠܱܡܚܪ ܒ݁ܦܱ݁ܪܨܘܦ݁ܗ ܕ݁ܡܘܫܐ ܡܛܠ ܫܘܒ݂ܚܐ ܕ݁ܦܱ݁ܪܨܘܦ݁ܗ ܗܱܘ ܕ݁ܐܬ݂ܒܱ݁ܛܱܠ
2 Corinthians 3:8 ܐܱܝܟܱ݁ܢܐ ܗܟ݂ܻܝܠ ܬ݁ܫܡܫܬ݁ܐ ܕ݁ܪܘܚܐ ܠܐ ܝܱܬܻ݁ܝܪܐܝܻܬ݂ ܬ݁ܗܘܐ ܒ݁ܫܘܒ݂ܚܐ
2 Corinthians 3:9 ܐܢ ܓ݁ܝܪ ܠܬ݂ܫܡܫܬ݁ܐ ܕ݁ܚܘܝܒ݂ܐ ܗܘܐ ܫܘܒ݂ܚܐ ܚܱܕ݂ ܟ݁ܡܐ ܬ݁ܬ݂ܝܱܬܱ݁ܪ ܬ݁ܫܡܫܬ݁ܐ ܕ݁ܙܱܕܻ݁ܝܩܘܬ݂ܐ ܒ݁ܫܘܒ݂ܚܐ
2 Corinthians 3:10 ܐܱܝܟ݂ ܗܱܘ ܓ݁ܝܪ ܕ݁ܐܦ݂ܠܐ ܡܫܱܒ݁ܚܐ ܗܝ ܕ݁ܐܫܬܱ݁ܒ݁ܚܱܬ݂ ܒ݁ܦ݂ܘܚܡܐ ܕ݁ܗܢܐ ܫܘܒ݂ܚܐ ܡܝܱܬ݁ܪܐ
2 Corinthians 3:11 ܐܢ ܓ݁ܝܪ ܡܕ݁ܡ ܕ݁ܐܬ݂ܒܱ݁ܛܱܠ ܒ݁ܫܘܒ݂ܚܐ ܗܘܐ ܝܱܬܻ݁ܝܪܐܝܻܬ݂ ܐܱܝܢܐ ܕܱ݁ܡܩܱܘܐ ܒ݁ܫܘܒ݂ܚܐ ܢܗܘܐ
2 Corinthians 3:12 ܡܛܠ ܕܻ݁ܐܝܬ݂ ܠܱܢ ܗܟ݂ܻܝܠ ܗܢܐ ܣܱܒ݂ܪܐ ܝܱܬܻ݁ܝܪܐܝܻܬ݂ ܒܱ݁ܓ݂ܠܐ ܥܻܝܢ ܡܬ݁ܕܱ݁ܒ݁ܪܻܝܢܱܢ
2 Corinthians 3:13 ܘܠܐ ܐܱܝܟ݂ ܡܘܫܐ ܕ݁ܪܡܐ ܗ_ܘܐ ܬܱ݁ܚܦܻ݁ܝܬ݂ܐ ܥܱܠ ܐܱܦܱ݁ܘܗ_ܝ ܕ݁ܠܐ ܢܚܘܪܘܢ ܒ݁ܢܱܝ ܐܻܝܣܪܝܠ ܒ݁ܫܘܠܡܗ ܕ݁ܗܱܘ ܕ݁ܡܬ݂ܒܱ݁ܛܱܠ
2 Corinthians 3:14 ܐܠܐ ܐܬ݂ܥܱܘܱܪܘ ܒ݁ܡܱܕ݁ܥܱܝܗܘܢ ܥܕ݂ܱܡܐ ܓ݁ܝܪ ܠܝܱܘܡܢܐ ܐܡܱܬ݂ܝ ܕ݁ܕ݂ܻܝܱܬ݂ܻܩܻܐ ܥܱܬܻ݁ܝܩܬ݁ܐ ܡܬ݂ܩܱܪܝܐ ܗܻܝ ܗܝ ܬܱ݁ܚܦܻ݁ܝܬ݂ܐ ܩܝܡܐ ܥܠܱܝܗܘܢ ܘܠܐ ܡܬ݂ܓܱ݁ܠܝܐ ܕ݁ܒ݂ܱܡܫܻܝܚܐ ܗܘ ܡܬ݂ܒܱ݁ܛܠܐ
2 Corinthians 3:15 ܘܱܥܕ݂ܱܡܐ ܠܝܱܘܡܢܐ ܐܡܱܬ݂ܝ ܕ݁ܡܬ݂ܩܪܐ ܡܘܫܐ ܬܱ݁ܚܦܻ݁ܝܬ݂ܐ ܥܱܠ ܠܒ݁ܗܘܢ ܪܱܡܝܐ
2 Corinthians 3:16 ܘܐܡܱܬ݂ܝ ܕ݁ܐ_ܢܫ ܡܢܗܘܢ ܢܬ݂ܦ݁ܢܐ ܠܘܬ݂ ܡܪܝܐ ܡܫܬܱ݁ܩܠܐ ܡܢܗ ܬܱ݁ܚܦܻ݁ܝܬ݂ܐ
2 Corinthians 3:17 ܡܪܝܐ ܕ݁ܝܢ ܗܘܝܘ ܪܘܚܐ ܘܱܐܬ݂ܱܪ ܕ݁ܪܘܚܗ ܕ݁ܡܪܝܐ ܚܻܐܪܘܬ݂ܐ ܗ_ܝ
2 Corinthians 3:18 ܚܢܱܢ ܕ݁ܝܢ ܟ݁ܠܱܢ ܒܱ݁ܐܦ݁ܐ ܓܱ݁ܠܝܬ݂ܐ ܬ݁ܫܒ݁ܘܚܬ݁ܗ ܕ݁ܡܪܝܐ ܐܱܝܟ݂ ܕܱ݁ܒ݂ܡܱܚܙܻܝܬ݂ܐ ܚܙܝܢܱܢ ܘܠܗ ܠܱܕ݂ܡܘܬ݂ܐ ܡܫܬܱ݁ܚܠܦ݂ܻܝܢܱܢ ܡܢ ܫܘܒ݂ܚܐ ܠܫܘܒ݂ܚܐ ܐܱܝܟ݂ ܕ݁ܡܢ ܡܪܝܐ ܪܘܚܐ
2 Corinthians 4:1 ܡܛܠ ܗܢܐ ܠܐ ܡܐܢܐ ܠܱܢ ܒ݁ܬ݂ܫܡܫܬ݁ܐ ܗܕ݂ܐ ܕܱ݁ܐܚܻܝܕ݂ܻܝܢܱܢ ܐܱܝܟ݂ ܪܱܚܡܐ ܕܱ݁ܗܘܱܘ ܥܠܱܝܢ
2 Corinthians 4:2 ܐܠܐ ܐܱܣܠܻܝܢܱܢ ܟܱ݁ܣܝܬ݂ܗ ܕ݁ܒ݂ܗܬ݁ܬ݂ܐ ܘܠܐ ܡܗܱܠܟ݂ܻܝܢܱܢ ܒ݁ܚܪܥܘܬ݂ܐ ܘܠܐ ܢܟ݂ܠܻܝܢܱܢ ܡܠܬ݂ܗ ܕܱ݁ܐܠܗܐ ܐܠܐ ܒ݁ܓ݂ܱܠܝܘܬ݂ܐ ܕܱ݁ܫܪܪܐ ܡܚܱܘܝܢܱܢ ܢܱܦ݂ܫܱܢ ܠܟ݂ܠܗܘܢ ܪܥܝܢܐ ܕܱ݁ܒ݂ܢܱܝܢܫܐ ܩܕ݂ܡ ܐܱܠܗܐ
2 Corinthians 4:3 ܘܐܢ ܕ݁ܝܢ ܡܟ݂ܱܣܱܝ ܗ_ܘ ܐܘܱܢܓ݁ܠܻܝܘܢ ܕܻ݁ܝܠܱܢ ܠܱܐܝܠܝܢ ܕ݁ܐܒ݂ܕܻ݁ܝܢ ܗ_ܘ ܡܟ݂ܱܣܱܝ
2 Corinthians 4:4 ܐܱܝܠܝܢ ܕܱ݁ܐܠܗܗ ܕ݁ܥܠܡܐ ܗܢܐ ܥܱܘܱܪ ܡܱܕ݁ܥܱܝܗܘܢ ܥܱܠ ܕ݁ܠܐ ܡܗܱܝܡܢܻܝܢ ܕ݁ܠܐ ܢܕ݂ܢܱܚ ܠܗܘܢ ܢܘܗܪܗ ܕ݁ܐܘܱܢܓ݁ܠܻܝܘܢ ܕ݁ܫܘܒ݂ܚܗ ܕܱ݁ܡܫܻܝܚܐ ܕ݁ܗܘܝܘ ܕ݁ܡܘܬ݂ܗ ܕܱ݁ܐܠܗܐ
2 Corinthians 4:5 ܠܐ ܗ_ܘܐ ܓ݁ܝܪ ܢܱܦ݂ܫܱܢ ܡܱܟ݂ܪܙܻܝܢܱܢ ܐܠܐ ܠܱܡܫܻܝܚܐ ܝܫܘܥ ܡܪܱܢ ܠܢܱܦ݂ܫܱܢ ܕ݁ܝܢ ܕ݁ܥܱܒ݂ܕܱ݁ܝܟ݁ܘܢ ܚܢܱܢ ܡܛܠ ܝܫܘܥ
2 Corinthians 4:6 ܡܛܠ ܕܱ݁ܐܠܗܐ ܗܘ ܕ݁ܐܡܱܪ ܕ݁ܡܢ ܚܫܘܟ݂ܐ ܢܘܗܪܐ ܢܕ݂ܢܱܚ ܗܘ ܕ݁ܢܱܚ ܒ݁ܠܒܱ݁ܘܬ݂ܱܢ ܕ݁ܢܬ݂ܢܱܗܱܪ ܒܻ݁ܝܕ݂ܱܥܬ݂ܐ ܕ݁ܫܘܒ݂ܚܗ ܕܱ݁ܐܠܗܐ ܒ݁ܦܱ݁ܪܨܘܦ݁ܗ ܕ݁ܝܫܘܥ ܡܫܻܝܚܐ
2 Corinthians 4:7 ܐܻܝܬ݂ ܠܱܢ ܕ݁ܝܢ ܣܻܝܡܬ݂ܐ ܗܕ݂ܐ ܒ݁ܡܐܢܐ ܕ݁ܚܨܦ݁ܐ ܕ݁ܪܱܒ݁ܘܬ݂ܐ ܕ݁ܚܱܝܠܐ ܡܢ ܐܱܠܗܐ ܬ݁ܗܘܐ ܘܠܐ ܡܢܱܢ
2 Corinthians 4:8 ܒ݁ܟ݂ܠܡܕ݁ܡ ܓ݁ܝܪ ܡܬ݂ܱܐܠܨܻܝܢܱܢ ܐܠܐ ܠܐ ܡܬ݂ܚܱܢܩܻܝܢܱܢ ܡܬ݁ܛܱܪܦ݂ܻܝܢܱܢ ܐܠܐ ܠܐ ܚܱܝܒ݂ܻܝܢ ܚ_ܢܱܢ
2 Corinthians 4:9 ܡܬ݂ܪܱܕ݂ܦܻ݁ܝܢܱܢ ܐܠܐ ܠܐ ܡܫܬܱ݁ܒ݂ܩܻܝܢܱܢ ܡܣܬܱ݁ܚܦܻ݁ܝܢܱܢ ܐܠܐ ܠܐ ܐܒ݂ܕܻ݁ܝܢܱܢ
2 Corinthians 4:10 ܒ݁ܟ݂ܠܙܒ݂ܱܢ ܡܻܝܬ݂ܘܬ݂ܗ ܕ݁ܝܫܘܥ ܒ݁ܦ݂ܱܓ݂ܪܱܝܢ ܫܩܻܝܠܻܝܢܱܢ ܕ݁ܐܦ݂ ܚܱܝܱܘܗ_ܝ ܕ݁ܝܫܘܥ ܒ݁ܦ݂ܱܓ݂ܪܱܝܢ ܢܬ݂ܓ݁ܠܘܢ
2 Corinthians 4:11 ܐܢ ܚܢܱܢ ܓ݁ܝܪ ܚܱܝܐ ܠܡܱܘܬ݁ܐ ܡܫܬܱ݁ܠܡܻܝܢܱܢ ܡܛܠ ܝܫܘܥ ܗܟ݂ܱܢܐ ܐܦ݂ ܚܱܝܱܘܗ_ܝ ܕ݁ܝܫܘܥ ܢܬ݂ܓ݁ܠܘܢ ܒ݁ܦ݂ܱܓ݂ܪܱܢ ܗܢܐ ܕ݁ܡܐܬ݂
2 Corinthians 4:12 ܗܫܐ ܡܱܘܬ݁ܐ ܒܱ݁ܢ ܡܬ݂ܚܱܦܱ݁ܛ ܘܚܱܝܐ ܒ݁ܟ݂ܘܢ
2 Corinthians 4:13 ܐܦ݂ ܚܢܱܢ ܗܟ݂ܻܝܠ ܕܱ݁ܚܕ݂ܐ ܗ_ܝ ܪܘܚܐ ܕ݁ܗܱܝܡܢܘܬ݂ܐ ܐܻܝܬ݂ ܠܱܢ ܐܱܝܟ݂ ܕܱ݁ܟ݂ܬ݂ܻܝܒ݂ ܕ݁ܗܱܝܡܢܬ݂ ܡܛܠ ܗܢܐ ܐܦ݂ ܡܱܠܠܬ݂ ܡܗܱܝܡܢܻܝܢܱܢ ܡܛܠ ܗܢܐ ܐܦ݂ ܡܡܱܠܠܻܝܢܱܢ
2 Corinthians 4:14 ܘܝܕ݂ܥܻܝܢܱܢ ܕ݁ܗܱܘ ܡܱܢ ܕܱ݁ܐܩܻܝܡ ܠܡܪܱܢ ܝܫܘܥ ܐܦ݂ ܠܱܢ ܒ݁ܝܱܕ݂ ܝܫܘܥ ܢܩܻܝܡ ܘܱܢܩܱܪܒ݂ܱܢ ܥܱܡܟ݂ܘܢ ܠܘܬ݂ܗ
2 Corinthians 4:15 ܟ݁ܠܡܕ݁ܡ ܓ݁ܝܪ ܡܛܠܬ݂ܟ݂ܘܢ ܗ_ܘ ܕ݁ܟ݂ܱܕ݂ ܡܬ݂ܝܱܬ݁ܪܐ ܛܱܝܒ݁ܘܬ݂ܐ ܒ݁ܝܱܕ݂ ܣܱܓܻ݁ܝܐܐ ܬ݁ܣܓ݁ܐ ܬܱ݁ܘܕܻ݁ܝܬ݂ܐ ܠܫܘܒ݂ܚܗ ܕܱ݁ܐܠܗܐ
2 Corinthians 4:16 ܡܛܠ ܗܢܐ ܠܐ ܡܐܢܐ ܠܱܢ ܐܦ݂ ܐܢ ܒܱ݁ܪܢܫܱܢ ܓ݁ܝܪ ܒܱ݁ܪܝܐ ܡܬ݂ܚܱܒܱ݁ܠ ܐܠܐ ܕ݁ܡܢ ܠܓ݂ܱܘ ܡܬ݂ܚܱܕܱ݁ܬ݂ ܝܘܡ ܡܢ ܝܘܡ
2 Corinthians 4:17 ܐܘܠܨܢܗ ܓ݁ܝܪ ܕ݁ܙܱܒ݂ܢܐ ܗܢܐ ܟܱ݁ܕ݂ ܛܒ݂ ܙܥܘܪ ܘܩܱܠܻܝܠ ܫܘܒ݂ܚܐ ܪܱܒ݁ܐ ܕ݁ܠܐ ܣܟ݂ܐ ܠܥܠܱܡ ܥܠܡܻܝܢ ܡܛܱܝܒ݂ ܠܱܢ
2 Corinthians 4:18 ܕ݁ܠܐ ܚܕ݂ܝܢܱܢ ܒ݁ܗܠܝܢ ܕ݁ܡܬ݂ܚܱܙܝܢ ܐܠܐ ܒ݁ܗܠܝܢ ܕ݁ܠܐ ܡܬ݂ܚܱܙܝܢ ܕ݁ܡܬ݂ܚܱܙܝܢ ܓ݁ܝܪ ܕ݁ܙܱܒ݂ܢܐ ܐܢܝܢ ܕ݁ܠܐ ܡܬ݂ܚܱܙܝܢ ܕ݁ܝܢ ܕܱ݁ܠܥܠܱܡ ܐܢܝܢ
2 Corinthians 5:1 ܝܕ݂ܥܻܝܢܱܢ ܓ݁ܝܪ ܕ݁ܐܢ ܒܱ݁ܝܬܱ݁ܢ ܕ݁ܒ݂ܱܐܪܥܐ ܗܢܐ ܕ݁ܦ݂ܱܓ݂ܪܐ ܢܫܬ݁ܪܐ ܐܠܐ ܐܻܝܬ݂ ܠܱܢ ܒ݁ܢܝܢܐ ܕ݁ܡܢ ܐܱܠܗܐ ܒܱ݁ܝܬ݁ܐ ܕ݁ܠܐ ܒܱ݁ܥܒ݂ܕ݂ ܐܻܝܕ݂ܱܝܐ ܒܱ݁ܫܡܱܝܐ ܠܥܠܱܡ
2 Corinthians 5:2 ܐܦ݂ ܥܱܠ ܗܕ݂ܐ ܓ݁ܝܪ ܡܬ݁ܬܱ݁ܢܚܻܝܢܱܢ ܘܱܣܘܝܢܱܢ ܕ݁ܢܠܒܱ݁ܫ ܒܱ݁ܝܬܱ݁ܢ ܕ݁ܡܢ ܫܡܱܝܐ
2 Corinthians 5:3 ܐܠܐ ܐܦ݂ ܡܐ ܕܱ݁ܠܒ݂ܫܢ ܢܫܬ݁ܟ݂ܱܚ ܠܱܢ ܥܱܪܛܠ
2 Corinthians 5:4 ܟܱ݁ܕ݂ ܐܻܝܬ݂ܱܝܢ ܓ݁ܝܪ ܗܫܐ ܒ݁ܗܢܐ ܒܱ݁ܝܬ݁ܐ ܡܬ݁ܬܱ݁ܢܚܻܝܢܱܢ ܡܢ ܝܘܩܪܗ ܘܠܐ ܨܒ݂ܝܢܱܢ ܠܡܫܠܚܗ ܐܠܐ ܕ݁ܢܠܒܱ݁ܫ ܠܥܠ ܡܢܗ ܕ݁ܬ݂ܬ݂ܒ݁ܠܱܥ ܡܻܝܬ݂ܘܬ݂ܗ ܒ݁ܚܱܝܐ
2 Corinthians 5:5 ܘܕ݂ܱܡܥܱܬ݁ܕ݂ ܠܱܢ ܠܗ ܠܗܕ݂ܐ ܐܱܠܗܐ ܗܘ ܗܱܘ ܕ݁ܝܱܗ_ܒ݂ ܠܱܢ ܪܱܗܒ݂ܘܢܐ ܕ݁ܪܘܚܗ
2 Corinthians 5:6 ܡܛܠ ܕ݁ܝܕ݂ܥܻܝܢܱܢ ܗܟ݂ܻܝܠ ܘܱܡܦ݁ܣܻܝܢܱܢ ܕܱ݁ܟ݂ܡܐ ܕܱ݁ܒ݂ܦ݂ܱܓ݂ܪܐ ܫܪܝܢܱܢ ܥܱܢܻܝܕ݂ܻܝܢܱܢ ܡܢ ܡܪܱܢ
2 Corinthians 5:7 ܒ݁ܗܱܝܡܢܘܬ݂ܐ ܗܘ ܓ݁ܝܪ ܡܗܱܠܟ݂ܻܝܢܱܢ ܘܠܐ ܒܱ݁ܚܙܝܐ
2 Corinthians 5:8 ܡܛܠ ܗܢܐ ܬ݁ܟ݂ܻܝܠܻܝܢܱܢ ܘܱܡܣܱܘܚܻܝܢܱܢ ܕ݁ܢܥܢܱܕ݂ ܡܢ ܦܱ݁ܓ݂ܪܐ ܘܢܗܘܐ ܠܘܬ݂ ܡܪܱܢ
2 Corinthians 5:9 ܘܡܬ݂ܚܱܦ݁ܛܻܝܢܱܢ ܕ݁ܐܢ ܥܢܘܕ݂ܐ ܚܢܱܢ ܘܐܢ ܥܡܘܪܐ ܠܗ ܗܘܱܝܢ ܫܦ݂ܪܻܝܢ
2 Corinthians 5:10 ܟ݁ܠܱܢ ܓ݁ܝܪ ܥܬ݂ܻܝܕ݂ܻܝܢܱܢ ܠܱܡܩܡ ܩܕ݂ܡ ܒܻ݁ܝܡ ܕܱ݁ܡܫܻܝܚܐ ܕ݁ܢܬ݂ܦ݁ܪܱܥ ܐ_ܢܫ ܐ_ܢܫ ܒ݁ܦ݂ܱܓ݂ܪܗ ܡܕ݁ܡ ܕܱ݁ܥܒ݂ܻܝܕ݂ ܠܗ ܐܢ ܕ݁ܛܒ݂ ܘܐܢ ܕ݁ܒ݂ܻܝܫ
2 Corinthians 5:11 ܡܛܠ ܕ݁ܝܕ݂ܥܻܝܢܱܢ ܗܟ݂ܻܝܠ ܕ݁ܚܠܬ݂ܗ ܕ݁ܡܪܱܢ ܠܱܒ݂ܢܱܝܢܫܐ ܗܘ ܡܦܻ݁ܝܣܻܝܢܱܢ ܠܱܐܠܗܐ ܕ݁ܝܢ ܓ݁ܠܝܢܱܢ ܣܒ݂ܱܪ ܐ_ܢܐ ܕ݁ܝܢ ܕ݁ܐܦ݂ ܠܡܱܕ݁ܥܱܝܟ݁ܘܢ ܕܻ݁ܝܠܟ݂ܘܢ ܓ݁ܠܝܢܱܢ
2 Corinthians 5:12 ܠܐ ܗ_ܘܐ ܬ݁ܘܒ݂ ܢܱܦ݂ܫܱܢ ܡܫܱܒ݁ܚܻܝܢܱܢ ܠܟ݂ܘܢ ܐܠܐ ܥܠܬ݂ܐ ܗܘ ܝܗܒܻ݁ܝܢܱܢ ܠܟ݂ܘܢ ܕܱ݁ܗܘܱܝܬ݁ܘܢ ܡܫܬܱ݁ܒ݂ܗܪܻܝܢ ܒܱ݁ܢ ܠܘܬ݂ ܗܢܘܢ ܕ݁ܒ݂ܱܐܦ݁ܐ ܗ_ܘ ܡܫܬܱ݁ܒ݂ܗܪܻܝܢ ܘܠܐ ܒ݁ܠܒ݁ܐ
2 Corinthians 5:13 ܐܢ ܓ݁ܝܪ ܫܛܝܢܱܢ ܠܱܐܠܗܐ ܘܐܢ ܬܱ݁ܩܢܻܝܢܱܢ ܠܟ݂ܘܢ
2 Corinthians 5:14 ܚܘܒ݁ܗ ܓ݁ܝܪ ܕܱ݁ܡܫܻܝܚܐ ܐܠܨ ܠܱܢ ܕ݁ܪܢܝܢܱܢ ܗܕ݂ܐ ܕ݁ܚܱܕ݂ ܚܠܦ݂ ܟ݁ܠܢܫ ܡܻܝܬ݂ ܡܕ݂ܝܢ ܟ݁ܠܢܫ ܡܻܝܬ݂ ܠܗ
2 Corinthians 5:15 ܘܱܚܠܦ݂ ܟ݁ܠܢܫ ܗܘ ܡܻܝܬ݂ ܕܱ݁ܐܝܠܝܢ ܕ݁ܚܱܝܻܝܢ ܠܐ ܠܢܱܦ݂ܫܗܘܢ ܢܻܚܘܢ ܐܠܐ ܠܗܱܘ ܐܱܝܢܐ ܕ݁ܥܱܠ ܐܱܦܱ݁ܝܗܘܢ ܡܻܝܬ݂ ܘܩܡ
2 Corinthians 5:16 ܘܡܟܻ݁ܝܠ ܚܢܱܢ ܠܐ_ܢܫ ܒܱ݁ܦ݂ܓ݂ܱܪ ܠܐ ܝܕ݂ܥܻܝܢܱܢ ܘܐܢ ܝܻܕ݂ܱܥܢ ܒܱ݁ܦ݂ܓ݂ܱܪ ܠܱܡܫܻܝܚܐ ܐܠܐ ܡܢ ܗܫܐ ܠܐ ܝܕ݂ܥܻܝܢܱܢ
2 Corinthians 5:17 ܟ݁ܠ ܡܱܢ ܕ݁ܒ݂ܱܡܫܻܝܚܐ ܗܘ ܗܟ݂ܻܝܠ ܒ݁ܪܻܝܬ݂ܐ ܗܘ ܚܕ݂ܱܬ݂ܐ ܥܱܬܻ݁ܝܩܬ݂ܐ ܥܒ݂ܱܪ ܠܗܝܢ
2 Corinthians 5:18 ܘܟ݂ܠ ܡܕ݁ܡ ܗܘܐ ܚܱܕ݂_ܬ݂ܐ ܡܢ ܐܱܠܗܐ ܗܱܘ ܕ݁ܪܱܥܝܱܢ ܠܗ ܒܱ݁ܡܫܻܝܚܐ ܘܝܱܗ_ܒ݂ ܠܱܢ ܬ݁ܫܡܫܬ݁ܐ ܕ݁ܬ݂ܱܪܥܘܬ݂ܐ
2 Corinthians 5:19 ܐܱܠܗܐ ܗ_ܘܐ ܓ݁ܝܪ ܒܱ݁ܡܫܻܝܚܐ ܗܱܘ ܕ݁ܪܱܥܻܝ ܠܥܠܡܐ ܥܱܡ ܪܱܒ݁ܘܬ݂ܗ ܘܠܐ ܚܫܱܒ݂ ܠܗܘܢ ܚܛܗܱܝܗܘܢ ܘܣܡ ܒܱ݁ܢ ܕܻ݁ܝܠܱܢ ܡܠܬ݂ܐ ܕ݁ܬ݂ܱܪܥܘܬ݂ܐ
2 Corinthians 5:20 ܐܻܝܙܓܱ݁ܕ݁ܐ ܚܢܱܢ ܗܟ݂ܻܝܠ ܚܠܦ݂ ܡܫܻܝܚܐ ܘܱܐܝܟ݂ ܗܱܘ ܕܱ݁ܐܠܗܐ ܒ݁ܥܐ ܡܢܟ݂ܘܢ ܒܻ݁ܐܝܕ݂ܱܢ ܚܠܦ݂ ܡܫܻܝܚܐ ܗܟ݂ܻܝܠ ܒ݁ܥܝܢܱܢ ܐܬ݂ܪܱܥܱܘ ܠܱܐܠܗܐ
2 Corinthians 5:21 ܗܱܘ ܓ݁ܝܪ ܕ݁ܠܐ ܝܕ݂ܱܥ ܗ_ܘܐ ܚܛܻܝܬ݂ܐ ܡܛܠܬ݂ܟ݂ܘܢ ܚܛܻܝܬ݂ܐ ܥܱܒ݂ܕ݁ܗ ܕܱ݁ܚܢܱܢ ܢܗܘܐ ܒ݁ܗ ܙܱܕܻ݁ܝܩܘܬ݂ܐ ܕܱ݁ܐܠܗܐ
2 Corinthians 6:1 ܘܱܐܝܟ݂ ܡܥܱܕ݁ܪܢܐ ܒ݁ܥܝܢܱܢ ܡܢܟ݂ܘܢ ܕ݁ܠܐ ܬ݁ܣܬܱ݁ܪܱܩ ܒ݁ܟ݂ܘܢ ܛܱܝܒ݁ܘܬ݂ܐ ܕܱ݁ܐܠܗܐ ܕ݁ܩܱܒ݁ܠܬ݁ܘܢ
2 Corinthians 6:2 ܐܡܱܪ ܓ݁ܝܪ ܕܱ݁ܒ݂ܙܱܒ݂ܢܐ ܡܩܱܒ݁ܠܐ ܥܢܻܝܬ݂ܟ݂ ܘܱܒ݂ܝܱܘܡܐ ܕ݁ܚܱܝܐ ܥܱܕܱ݁ܪܬ݁ܟ݂ ܗܐ ܗܫܐ ܙܱܒ݂ܢܐ ܡܩܱܒ݁ܠܐ ܘܗܐ ܗܫܐ ܝܱܘܡܐ ܕ݁ܚܱܝܐ
2 Corinthians 6:3 ܠܡܐ ܒ݁ܡܕ݁ܡ ܬ݁ܬ݁ܠܘܢ ܠܐ_ܢܫ ܥܠܬ݂ܐ ܕ݁ܬ݂ܘܩܱܠܬ݂ܐ ܕ݁ܠܐ ܢܗܘܐ ܡܘܡܐ ܒ݁ܬ݂ܫܡܫܬܱ݁ܢ
2 Corinthians 6:4 ܐܠܐ ܒ݁ܟ݂ܠ ܡܕ݁ܡ ܢܚܱܘܐ ܢܱܦ݂ܫܱܢ ܕܱ݁ܡܫܱܡܫܢܐ ܚܢܱܢ ܕܱ݁ܐܠܗܐ ܒܱ݁ܡܣܱܝܒ݁ܪܢܘܬ݂ܐ ܣܱܓܻ݁ܝܐܬ݂ܐ ܒ݁ܐܘܠܨܢܐ ܒܱ݁ܐܢܱܢܩܱܣ ܒܱ݁ܚܒ݂ܘܫܝܐ
2 Corinthians 6:5 ܒ݁ܢܓ݂ܕ݁ܐ ܒܱ݁ܐܣܘܪܐ ܒܱ݁ܫܓ݂ܘܫܝܐ ܒ݁ܠܐܘܬ݂ܐ ܒ݁ܫܱܗܪܐ ܒ݁ܨܱܘܡܐ
2 Corinthians 6:6 ܒ݁ܕ݂ܱܟ݂ܝܘܬ݂ܐ ܒܻ݁ܝܕ݂ܱܥܬ݂ܐ ܒ݁ܢܱܓܻ݁ܝܪܘܬ݂ ܪܘܚܐ ܒ݁ܒ݂ܱܣܻܝܡܘܬ݂ܐ ܒ݁ܪܘܚܐ ܕ݁ܩܘܕ݂ܫܐ ܒ݁ܚܘܒ݁ܐ ܕ݁ܠܐ ܢܟ݂ܠܐ
2 Corinthians 6:7 ܒ݁ܡܠܬ݂ܐ ܕ݁ܩܘܫܬ݁ܐ ܒ݁ܚܱܝܠܐ ܕܱ݁ܐܠܗܐ ܒ݁ܙܱܝܢܐ ܕ݁ܙܱܕܻ݁ܝܩܘܬ݂ܐ ܕܱ݁ܒ݂ܝܱܡܻܝܢܐ ܘܱܒ݂ܣܡܠܐ
2 Corinthians 6:8 ܒ݁ܫܘܒ݂ܚܐ ܘܱܒ݂ܨܱܥܪܐ ܒ݁ܩܘܠܣܐ ܘܱܒ݂ܓ݂ܘܢܝܐ ܐܱܝܟ݂ ܡܱܛܥܝܢܐ ܘܫܱܪܻܝܪܐ
2 Corinthians 6:9 ܐܱܝܟ݂ ܠܐ ܝܻܕ݂ܻܝܥܐ ܘܻܝܕ݂ܻܝܥܻܝܢܱܢ ܐܱܝܟ݂ ܡܻܝܬ݂ܻܝܢܱܢ ܘܗܐ ܚܱܝܻܝܢ ܚ_ܢܱܢ ܐܱܝܟ݂ ܕ݁ܡܬ݂ܪܕ݂ܝܢܱܢ ܘܠܐ ܡܝܬܻ݁ܝܢܱܢ
2 Corinthians 6:10 ܐܱܝܟ݂ ܕ݁ܟ݂ܱܪܝܐ ܠܱܢ ܘܱܒ݂ܟ݂ܠܙܒ݂ܱܢ ܚܕ݂ܝܢܱܢ ܐܱܝܟ݂ ܡܣܟܻ݁ܢܐ ܘܱܠܣܱܓܻ݁ܝܐܐ ܡܱܥܬ݁ܪܻܝܢܱܢ ܐܱܝܟ݂ ܕ݁ܡܕ݁ܡ ܠܱܝܬ݁ ܠܱܢ ܘܟ݂ܠ ܡܕ݁ܡ ܐܱܚܻܝܕ݂ܻܝܢܱܢ
2 Corinthians 6:11 ܦ݁ܘܡܱܢ ܦ݁ܬ݂ܻܝܚ ܗ_ܘ ܠܘܬ݂ܟ݂ܘܢ ܩܘܪܻܢܬ݂ܝܐ ܘܠܒܱ݁ܢ ܪܘܻܝܚ
2 Corinthians 6:12 ܠܐ ܐܱܠܻܝܨܻܝܬ݁ܘܢ ܒܱ݁ܢ ܐܱܠܻܝܨܻܝܬ݁ܘܢ ܕ݁ܝܢ ܒ݁ܪܱܚܡܱܝܟ݁ܘܢ
2 Corinthians 6:13 ܐܱܝܟ݂ ܕ݁ܠܱܒ݂ܢܱܝܐ ܕ݁ܝܢ ܐܡܱܪ ܐ_ܢܐ ܦ݁ܘܪܥܘܢܝ ܚܘܒ݂ܠܝ ܕܱ݁ܠܘܬ݂ܟ݂ܘܢ ܘܪܱܘܱܚܘ ܚܘܒ݁ܟ݂ܘܢ ܠܘܬ݂ܝ
2 Corinthians 6:14 ܘܠܐ ܬ݁ܗܘܘܢ ܒ݁ܢܱܝ ܙܱܘܓ݁ܐ ܠܱܐܝܠܝܢ ܕ݁ܠܐ ܡܗܱܝܡܢܻܝܢ ܐܱܝܕ݂ܐ ܓ݁ܝܪ ܫܱܘܬ݁ܦ݂ܘܬ݂ܐ ܐܻܝܬ݂ ܠܙܱܕܻ݁ܝܩܘܬ݂ܐ ܥܱܡ ܥܱܘܠܐ ܐܱܘ ܐܱܝܢܐ ܚܘܠܛܢܐ ܐܻܝܬ݂ ܠܢܱܗܻܝܪܐ ܥܱܡ ܚܫܘܟ݂ܐ
2 Corinthians 6:15 ܐܱܘ ܐܱܝܕ݂ܐ ܫܱܠܡܘܬ݂ܐ ܐܻܝܬ݂ ܠܱܡܫܻܝܚܐ ܥܱܡ ܣܛܢܐ ܐܱܘ ܐܱܝܕ݂ܐ ܡܢܬ݂ܐ ܐܻܝܬ݂ ܠܕ݂ܱܡܗܱܝܡܢ ܥܱܡ ܕ݁ܠܐ ܡܗܱܝܡܢ
2 Corinthians 6:16 ܐܱܝܕ݂ܐ ܕ݁ܝܢ ܐܱܘܝܘܬ݂ܐ ܐܻܝܬ݂ ܠܗܱܝܟ݁ܠܗ ܕܱ݁ܐܠܗܐ ܥܱܡ ܕ݁ܫܻܐܕ݂ܐ ܐܱܢ_ܬ݁ܘܢ ܕ݁ܝܢ ܗܱܝܟ݁ܠܗ ܐܱܢ_ܬ݁ܘܢ ܕܱ݁ܐܠܗܐ ܚܱܝܐ ܐܱܝܟܱ݁ܢܐ ܕܱ݁ܐܡܻܝܪ ܕ݁ܐܥܡܱܪ ܒ݁ܗܘܢ ܘܐܗܱܠܟ݂ ܒ݁ܗܘܢ ܘܐܗܘܐ ܐܱܠܗܗܘܢ ܘܗܢܘܢ ܢܗܘܘܢ ܠܻܝ ܥܱܡܐ
2 Corinthians 6:17 ܡܛܠ ܗܢܐ ܦ݁ܘܩܘ ܡܢ ܒܱ݁ܝܢܬ݂ܗܘܢ ܘܐܬ݂ܦܱ݁ܪ_ܫܘ ܡܢܗܘܢ ܐܡܱܪ ܡܪܝܐ ܘܱܠܛܱܡܐܐ ܠܐ ܬ݁ܬ݂ܩܱܪܒ݂ܘܢ ܘܐܢܐ ܐܩܱܒ݁ܠܟ݂ܘܢ
2 Corinthians 6:18 ܘܐܗܘܐ ܠܟ݂ܘܢ ܠܱܐܒ݂ܐ ܘܱܐܢ_ܬ݁ܘܢ ܬ݁ܗܘܘܢ ܠܻܝ ܠܱܒ݂ܢܱܝܐ ܘܠܱܒ݂ܢܬ݂ܐ ܐܡܱܪ ܡܪܝܐ ܕ݁ܟ݂ܠ ܐܱܚܻܝܕ݂
2 Corinthians 7:1 ܡܛܠ ܕܻ݁ܐܝܬ݂ ܠܱܢ ܗܟ݂ܻܝܠ ܗܠܝܢ ܡܘܠܟ݁ܢܐ ܚܱܒܻ݁ܝܒ݂ܝ ܢܕ݂ܱܟ݁ܐ ܢܱܦ݂ܫܱܢ ܡܢ ܟ݁ܠܗ ܛܱܡܐܘܬ݂ܐ ܕ݁ܒ݂ܣܪܐ ܘܱܕ݂ܪܘܚܐ ܘܢܦ݂ܠܘܚ ܩܱܕܻ݁ܝܫܘܬ݂ܐ ܒ݁ܕ݂ܚܠܬ݂ܐ ܕܱ݁ܐܠܗܐ
2 Corinthians 7:2 ܣܱܝܒܱ݁ܪܘܢ ܐܱܚܱܝܢ ܒ݁ܐ_ܢܫ ܠܐ ܐܱܥܘܠܢ ܠܐ_ܢܫ ܠܐ ܚܱܒ݁ܠܢ ܠܐ_ܢܫ ܠܐ ܥܠܱܒ݂ܢ
2 Corinthians 7:3 ܠܐ ܗ_ܘܐ ܠܱܡܚܱܝܒ݂ܘܬ݂ܟ݂ܘܢ ܐܡܱܪ ܐ_ܢܐ ܩܱܕ݁ܡܬ݂ ܓ݁ܝܪ ܐܡܪܬ݂ ܕܱ݁ܒ݂ܠܒܱ݁ܢ ܐܱܢ_ܬ݁ܘܢ ܠܱܡܡܬ݂ ܐܱܟ݂ܚܕ݂ܐ ܘܱܠܡܚܐ
2 Corinthians 7:4 ܦܱ݁ܪܗ_ܣܻܝܱܐ ܣܱܓܻ݁ܝܐܬ݂ܐ ܐܻܝܬ݂ ܠܻܝ ܠܘܬ݂ܟ݂ܘܢ ܘܣܱܓܻ݁ܝ ܐܻܝܬ݂ ܠܻܝ ܒ݁ܟ݂ܘܢ ܫܘܒ݂ܗܪܐ ܘܱܡܠܐ ܐ_ܢܐ ܒ݁ܘܝܐܐ ܘܣܘܓ݂ܐܐ ܡܬ݂ܝܱܬ݁ܪܐ ܒܻ݁ܝ ܚܱܕ݂ܘܬ݂ܐ ܒ݁ܟ݂ܠܗܘܢ ܐܘܠܨܢܱܝ
2 Corinthians 7:5 ܐܦ݂ ܡܢ ܕ݁ܐܬ݂ܱܝܢ ܓ݁ܝܪ ܠܡܱܩܕ݂ܘܢܝܐ ܐܦ݂ܠܐ ܚܱܕ݂ ܢܝܚ ܗܘܐ ܠܦ݂ܱܓ݂ܪܱܢ ܐܠܐ ܒ݁ܟ݂ܠ ܡܕ݁ܡ ܐܬ݂ܐܠܨܢ ܡܢ ܠܒ݂ܱܪ ܩܪܒ݂ܐ ܘܡܢ ܠܓ݂ܱܘ ܕ݁ܚܠܬ݂ܐ
2 Corinthians 7:6 ܐܠܐ ܐܱܠܗܐ ܗܱܘ ܕܱ݁ܡܒ݂ܱܝܱܐ ܠܡܱܟܻ݁ܝܟ݂ܐ ܒܱ݁ܝܱܐܢ ܒ݁ܡܐܬ݂ܻܝܬ݂ܗ ܕ݁ܛܻܛܘܣ
2 Corinthians 7:7 ܘܠܐ ܒܱ݁ܠܚܘܕ݂ ܒ݁ܡܐܬ݂ܻܝܬ݂ܗ ܐܠܐ ܐܦ݂ ܒܱ݁ܢܝܚܗ ܗܱܘ ܕ݁ܐܬ݁ܢܻܝܚ ܒ݁ܟ݂ܘܢ ܣܱܒ݁ܪܱܢ ܓ݁ܝܪ ܥܱܠ ܚܘܒ݁ܟ݂ܘܢ ܕܱ݁ܠܘܬ݂ܱܢ ܘܥܱܠ ܐܒ݂ܠܟ݂ܘܢ ܘܱܛܢܢܟ݂ܘܢ ܕ݁ܥܱܠ ܐܱܦܱ݁ܝܢ ܘܟ݂ܱܕ݂ ܫܡܥܬ݂ ܚܱܕ݂ܘܬ݂ܐ ܣܱܓܻ݁ܝܐܬ݂ܐ ܗܘܬ݂ ܠܻܝ
2 Corinthians 7:8 ܕ݁ܐܦ݂ܢ ܐܱܟ݂ܪܻܝܬ݂ ܠܟ݂ܘܢ ܒ݁ܐܓܱ݁ܪܬ݁ܐ ܠܐ ܬ݁ܘܝܐ ܠܻܝ ܢܱܦ݂ܫܝ ܐܦ݂ܢ ܬ݁ܘܝܐ ܗ_ܘܬ݂ ܚܙܐ ܐ_ܢܐ ܓ݁ܝܪ ܕ݁ܗܻܝ ܐܓܱ݁ܪܬ݁ܐ ܐܦ݂ܢ ܕ݁ܫܥܬ݂ܐ ܐܱܟ݂ܪܝܱܬ݂ ܠܟ݂ܘܢ
2 Corinthians 7:9 ܐܠܐ ܚܱܕ݂ܘܬ݂ܐ ܣܱܓܻ݁ܝܐܬ݂ܐ ܥܒ݂ܕܱ݁ܬ݂ ܠܻܝ ܠܐ ܥܱܠ ܕ݁ܟ݂ܪܝܱܬ݂ ܠܟ݂ܘܢ ܐܠܐ ܡܛܠ ܕ݁ܟ݂ܱܪܝܘܬ݂ܟ݂ܘܢ ܠܱܬ݂ܝܒ݂ܘܬ݂ܐ ܐܱܝܬ݁ܝܱܬ݂ܟ݂ܘܢ ܟ݁ܪܝܱܬ݂ ܠܟ݂ܘܢ ܓ݁ܝܪ ܒ݁ܕ݂ܱܐܠܗܐ ܐܱܝܟܱ݁ܢܐ ܕܱ݁ܒ݂ܡܕ݁ܡ ܠܐ ܬ݁ܚܣܪܘܢ ܡܢܱܢ
2 Corinthians 7:10 ܟܱ݁ܪܝܘܬ݂ܐ ܓ݁ܝܪ ܕ݁ܡܛܠ ܐܱܠܗܐ ܬ݁ܘܬ݂ ܢܱܦ݂ܫܐ ܥܒ݂ܕ݁ܐ ܕ݁ܠܐ ܗܦ݂ܟ݁ܐ ܘܡܱܦ݂ܢܝܐ ܠܚܱܝܐ ܟܱ݁ܪܝܘܬ݂ܐ ܕ݁ܝܢ ܕ݁ܥܠܡܐ ܡܱܘܬ݁ܐ ܗܘ ܥܒ݂ܕ݁ܐ
2 Corinthians 7:11 ܗܐ ܓ݁ܝܪ ܗܻܝ ܗܕ݂ܐ ܕ݁ܐܬ݁ܬ݁ܥܻܝܩܬ݁ܘܢ ܡܛܠ ܐܱܠܗܐ ܟ݁ܡܐ ܐܱܥܒ݁ܕ݂ܱܬ݂ ܒ݁ܟ݂ܘܢ ܚܦ݂ܻܝܛܘܬ݂ܐ ܘܡܱܦܱ݁ܩ ܒ݁ܪܘܚܐ ܘܪܘܓ݂ܙܐ ܘܕ݂ܚܠܬ݂ܐ ܘܚܘܒ݁ܐ ܘܱܛܢܢܐ ܘܱܬ݂ܒ݂ܱܥܬ݂ܐ ܘܱܒ݂ܟ݂ܠܡܕ݁ܡ ܚܱܘܻܝܬ݁ܘܢ ܢܱܦ݂ܫܟ݂ܘܢ ܕܱ݁ܕ݂ܟ݂ܝܢ ܐܢ_ܬ݁ܘܢ ܒ݁ܗ ܒܱ݁ܨܒ݂ܘܬ݂ܐ
2 Corinthians 7:12 ܬ݁ܗܘܐ ܕ݁ܝܢ ܗܕ݂ܐ ܕ݁ܟ݂ܬ݂ܒ݁ܬ݂ ܠܟ݂ܘܢ ܕ݁ܠܐ ܗ_ܘܐ ܡܛܠ ܡܱܣܟ݁ܠܢܐ ܐܦ݂ ܠܐ ܡܛܠ ܗܱܘ ܡܱܢ ܕ݁ܡܱܣܟܱ݁ܠ ܒ݁ܗ ܐܠܐ ܡܛܠ ܕ݁ܬ݂ܬ݂ܻܝܕ݂ܱܥ ܩܕ݂ܡ ܐܱܠܗܐ ܚܦ݂ܻܝܛܘܬ݂ܟ݂ܘܢ ܕ݁ܡܛܠܬ݂ܱܢ
2 Corinthians 7:13 ܡܛܠ ܗܢܐ ܐܬ݂ܒܱ݁ܝܱܐܢ ܘܥܱܡ ܒ݁ܘܝܐܱܢ ܝܱܬܻ݁ܝܪܐܝܻܬ݂ ܚܕ݂ܻܝܢ ܒ݁ܚܱܕ݂ܘܬ݂ܗ ܕ݁ܛܻܛܘܣ ܕ݁ܐܬ݁ܢܻܝܚܱܬ݂ ܪܘܚܗ ܥܱܡ ܟ݁ܠܟ݂ܘܢ
2 Corinthians 7:14 ܕܱ݁ܒ݂ܡܕ݁ܡ ܕ݁ܐܫܬܱ݁ܒ݂ܗܪܬ݂ ܠܗ ܥܱܠ ܐܱܦܱ݁ܝܟ݁ܘܢ ܠܐ ܒ݁ܗܬ݁ܬ݂ ܐܠܐ ܐܱܝܟ݂ ܕ݁ܟ݂ܠ ܡܕ݁ܡ ܩܘܫܬ݁ܐ ܡܱܠܠܢ ܥܱܡܟ݂ܘܢ ܗܟ݂ܱܢܐ ܐܦ݂ ܫܘܒ݂ܗܪܱܢ ܕܱ݁ܠܘܬ݂ ܛܻܛܘܣ ܒ݁ܩܘܫܬ݁ܐ ܐܫܬ݁ܟ݂ܱܚ
2 Corinthians 7:15 ܐܦ݂ ܪܱܚܡܱܘܗ_ܝ ܝܱܬܻ݁ܝܪܐܝܻܬ݂ ܣܓ݂ܻܝܘ ܥܠܱܝܟ݁ܘܢ ܟܱ݁ܕ݂ ܡܬ݁ܕ݁ܟ݂ܱܪ ܡܫܬܱ݁ܡܥܢܘܬ݂ܐ ܕ݁ܟ݂ܠܟ݂ܘܢ ܕܱ݁ܒ݂ܕ݂ܚܠܬ݂ܐ ܘܒ݂ܱܪܬ݂ܻܝܬ݂ܐ ܩܱܒ݁ܠܬ݁ܘܢܝܗ_ܝ
2 Corinthians 7:16 ܚܕ݂ܐ ܐ_ܢܐ ܕܱ݁ܒ݂ܟ݂ܠ ܡܕ݁ܡ ܬ݁ܟ݂ܻܝܠ ܐ_ܢܐ ܥܠܱܝܟ݁ܘܢ
2 Corinthians 8:1 ܡܱܘܕ݁ܥܻܝܢܱܢ ܠܟ݂ܘܢ ܕ݁ܝܢ ܐܱܚܱܝܢ ܛܱܝܒ݁ܘܬ݂ܗ ܕܱ݁ܐܠܗܐ ܕ݁ܐܬ݂ܝܱܗܒܱ݁ܬ݂ ܒ݁ܥܻܕ݂ܬ݂ܐ ܕ݁ܡܱܩܕ݂ܘܢܝܐ
2 Corinthians 8:2 ܕܱ݁ܒ݂ܒ݂ܘܩܝܐ ܣܱܓܻ݁ܝܐܐ ܕ݁ܐܘܠܨܢܗܘܢ ܝܱܬܻ݁ܝܪܘܬ݂ܐ ܗܘܬ݂ ܠܚܱܕ݂ܘܱܬ݂ܗܘܢ ܘܥܘܡܩܐ ܕ݁ܡܣܟܻ݁ܢܘܬ݂ܗܘܢ ܐܬ݂ܝܱܬܱ݁ܪ ܒ݁ܥܘܬ݂ܪܐ ܕܱ݁ܦ݂ܫܻܝܛܘܬ݂ܗܘܢ
2 Corinthians 8:3 ܣܗܕ݂ ܐ_ܢܐ ܓ݁ܝܪ ܕܱ݁ܐܝܟ݂ ܚܱܝܠܗܘܢ ܘܝܱܬܻ݁ܝܪ ܡܢ ܚܱܝܠܗܘܢ ܒ݁ܨܒ݂ܝܢ ܢܱܦ݂ܫܗܘܢ
2 Corinthians 8:4 ܒ݁ܥܱܘ ܡܢܱܢ ܒ݁ܒ݂ܥܘܬ݂ܐ ܣܱܓܻ݁ܝܐܬ݂ܐ ܕ݁ܢܫܬܱ݁ܘܬ݁ܦ݂ܘܢ ܒ݁ܛܱܝܒ݁ܘܬ݂ܐ ܕ݁ܬ݂ܫܡܫܬ݁ܐ ܕ݁ܩܱܕܻ݁ܝܫܐ
2 Corinthians 8:5 ܘܠܐ ܐܱܝܟ݂ ܡܐ ܕ݁ܣܒ݂ܪܻܝܢ ܗ_ܘܱܝܢ ܐܠܐ ܢܱܦ݂ܫܗܘܢ ܐܱܫܠܡܘ ܠܘܩܕ݂ܱܡ ܠܡܪܱܢ ܘܐܦ݂ ܠܱܢ ܒ݁ܨܒ݂ܝܢܗ ܕܱ݁ܐܠܗܐ
2 Corinthians 8:6 ܕܱ݁ܚܢܱܢ ܢܒ݂ܥܐ ܡܢ ܛܻܛܘܣ ܕܱ݁ܐܝܟ݂ ܕ݁ܫܱܪܻܝ ܗܟ݂ܱܢܐ ܢܫܱܠܡ ܒ݁ܟ݂ܘܢ ܐܦ݂ ܛܱܝܒ݁ܘܬ݂ܐ ܗܕ݂ܐ
2 Corinthians 8:7 ܐܠܐ ܐܱܝܟܱ݁ܢܐ ܕܱ݁ܒ݂ܟ݂ܠܡܕ݁ܡ ܡܬ݂ܝܱܬ݁ܪܻܝܢ ܐܢ_ܬ݁ܘܢ ܒ݁ܗܱܝܡܢܘܬ݂ܐ ܘܱܒ݂ܡܠܬ݂ܐ ܘܒ݂ܻܝܕ݂ܱܥܬ݂ܐ ܘܱܒ݂ܟ݂ܠ ܚܦ݂ܻܝܛܘ ܘܱܒ݂ܚܘܒܱ݁ܢ ܕܱ݁ܠܘܬ݂ܟ݂ܘܢ ܗܟ݂ܱܢܐ ܐܦ݂ ܒ݁ܗܕ݂ܐ ܛܱܝܒ݁ܘܬ݂ܐ ܬ݁ܬ݂ܝܱܬ݁ܪܘܢ
2 Corinthians 8:8 ܠܐ ܗ_ܘܐ ܡܦ݂ܩܱܕ݂ ܦ݁ܩܕ݂ ܐ_ܢܐ ܠܟ݂ܘܢ ܐܠܐ ܒܱ݁ܚܦ݂ܻܝܛܘܬ݂ܐ ܕ݁ܚܱܒ݂ܪܱܝܟ݁ܘܢ ܫܪܪܐ ܕ݁ܚܘܒ݁ܟ݂ܘܢ ܡܢܱܣܐ ܐ_ܢܐ
2 Corinthians 8:9 ܝܕ݂ܥܻܝܢ ܐܢ_ܬ݁ܘܢ ܓ݁ܝܪ ܛܱܝܒ݁ܘܬ݂ܗ ܕ݁ܡܪܱܢ ܝܫܘܥ ܡܫܻܝܚܐ ܕ݁ܡܛܠܬ݂ܟ݂ܘܢ ܐܬ݂ܡܱܣܟܱ݁ܢ ܟܱ݁ܕ݂ ܐܻܝܬ݂ܱܘܗ_ܝ ܥܱܬܻ݁ܝܪܐ ܕܱ݁ܐܢ_ܬ݁ܘܢ ܒ݁ܡܣܟܻ݁ܢܘܬ݂ܗ ܬ݁ܥܬ݁ܪܘܢ
2 Corinthians 8:10 ܡܡܠܱܟ݂ ܕ݁ܝܢ ܡܠܟ݂ ܐ_ܢܐ ܠܟ݂ܘܢ ܗܕ݂ܐ ܕܱ݁ܡܥܱܕ݁ܪܐ ܠܟ݂ܘܢ ܡܛܠ ܕ݁ܡܢ ܐܫܬ݁ܩܱܕ݂ܝ ܫܱܪܻܝܬ݁ܘܢ ܠܱܘ ܠܡܨܒ݁ܐ ܒܱ݁ܠܚܘܕ݂ ܐܠܐ ܐܦ݂ ܠܡܥܒܱ݁ܕ݂
2 Corinthians 8:11 ܗܫܐ ܕ݁ܝܢ ܫܱܠܡܘ ܒܱ݁ܥܒ݂ܕ݂ܐ ܗܱܘ ܡܕ݁ܡ ܕܱ݁ܨܒ݂ܱܝܬ݁ܘܢ ܕܱ݁ܐܝܟܱ݁ܢܐ ܕܱ݁ܗܘܐ ܠܟ݂ܘܢ ܣܘܘܚܐ ܠܡܨܒ݁ܐ ܗܟ݂ܱܢܐ ܒܱ݁ܥܒ݂ܕ݂ܐ ܬ݁ܫܱܠܡܘܢ ܡܢ ܡܐ ܕܻ݁ܐܝܬ݂ ܠܟ݂ܘܢ
2 Corinthians 8:12 ܐܢ ܓ݁ܝܪ ܨܒ݂ܝܢܐ ܐܻܝܬ݂ܱܘܗ_ܝ ܐܱܝܟ݂ ܡܐ ܕܻ݁ܐܝܬ݂ ܠܗ ܗܟ݂ܘܬ݂ ܡܬ݂ܩܱܒܱ݁ܠ ܠܐ ܗ_ܘܐ ܐܱܝܟ݂ ܡܐ ܕ݁ܠܱܝܬ݁ ܠܗ
2 Corinthians 8:13 ܠܐ ܗ_ܘܐ ܓ݁ܝܪ ܕ݁ܠܱܐ_ܚܪܢܐ ܬ݁ܗܘܐ ܪܘܚܬ݁ܐ ܘܱܠܟ݂ܘܢ ܐܘܠܨܢܐ
2 Corinthians 8:14 ܐܠܐ ܒ݁ܫܱܘܝܘܬ݂ܐ ܗܘܱܘ ܒ݁ܙܱܒ݂ܢܐ ܗܢܐ ܕ݁ܝܱܬܻ݁ܝܪܘܬ݂ܟ݂ܘܢ ܕܻ݁ܝܠܟ݂ܘܢ ܬ݁ܗܘܐ ܠܚܱܣܻܝܪܘܬ݂ܗܘܢ ܕ݁ܗܠܝܢ ܕ݁ܐܦ݂ ܝܱܬܻ݁ܝܪܘܬ݂ܗܘܢ ܕ݁ܗܢܘܢ ܬ݁ܗܘܐ ܠܚܱܣܻܝܪܘܬ݂ܟ݂ܘܢ ܕܻ݁ܝܠܟ݂ܘܢ ܕ݁ܬ݂ܗܘܐ ܫܱܘܝܘܬ݂ܐ
2 Corinthians 8:15 ܐܱܝܟ݂ ܕܱ݁ܟ݂ܬ݂ܻܝܒ݂ ܕ݁ܗܱܘ ܕܱ݁ܐܣܓܻ݁ܝ ܫܩܱܠ ܠܐ ܐܬ݂ܝܱܬܱ݁ܪ ܠܗ ܘܗܱܘ ܕ݁ܩܱܠܻܝܠ ܫܩܱܠ ܠܐ ܐܬ݂ܒܱ݁ܨܱܪ ܠܗ
2 Corinthians 8:16 ܛܱܝܒ݁ܘ ܕ݁ܝܢ ܠܱܐܠܗܐ ܕ݁ܝܱܗܒ݁ܗ ܚܦ݂ܻܝܛܘܬ݂ܐ ܗܕ݂ܐ ܚܠܦ݂ܱܝܟ݁ܘܢ ܒ݁ܠܒ݁ܗ ܕ݁ܛܻܛܘܣ
2 Corinthians 8:17 ܒ݁ܥܘܬ݂ܱܢ ܓ݁ܝܪ ܩܱܒ݁ܠ ܘܡܛܠ ܕ݁ܛܒ݂ ܒ݁ܛܻܝܠ ܠܗ ܡܢ ܨܒ݂ܝܢܗ ܢܦ݂ܱܩ ܨܐܕ݂ܱܝܟ݁ܘܢ
2 Corinthians 8:18 ܫܱܕܱ݁ܪܢ ܕ݁ܝܢ ܥܱܡܗ ܠܱܐܚܘܢ ܐܱܝܢܐ ܕ݁ܬ݂ܫܒ݁ܘܚܬ݁ܗ ܒ݁ܐܘܱܢܓ݁ܠܻܝܘܢ ܒ݁ܟ݂ܠܗܝܢ ܥܻܕ݂ܬ݂ܐ
2 Corinthians 8:19 ܗܟ݂ܱܢܐ ܕ݁ܐܦ݂ ܡܓ݂ܒ݁ܐ ܓ݁ܒ݂ܐ ܡܢ ܥܻܕ݂ܬ݂ܐ ܕ݁ܢܦ݁ܘܩ ܥܱܡܱܢ ܒ݁ܛܱܝܒ݁ܘܬ݂ܐ ܗܕ݂ܐ ܕ݁ܡܫܬܱ݁ܡܫܐ ܡܢܱܢ ܠܫܘܒ݂ܚܗ ܕܻ݁ܝܠܗ ܕܱ݁ܐܠܗܐ ܘܱܠܠܘܒ݁ܒ݂ܱܢ ܕܻ݁ܝܠܱܢ
2 Corinthians 8:20 ܩܱܢܻܝܛܻܝܢܱܢ ܕ݁ܝܢ ܒ݁ܗܕ݂ܐ ܕ݁ܠܐ ܐ_ܢܫ ܢܣܻܝܡ ܒܱ݁ܢ ܡܘܡܐ ܒ݁ܗܕ݂ܐ ܪܱܒ݁ܘܬ݂ܐ ܕ݁ܡܫܬܱ݁ܡܫܐ ܡܢܱܢ
2 Corinthians 8:21 ܝܱܨܻܝܦ݂ܻܝܢܱܢ ܓ݁ܝܪ ܕ݁ܫܱܦܻ݁ܝܪܬ݂ܐ ܠܐ ܩܕ݂ܡ ܐܱܠܗܐ ܒܱ݁ܠܚܘܕ݂ ܐܠܐ ܐܦ݂ ܩܕ݂ܡ ܒ݁ܢܱܝܢܫܐ
2 Corinthians 8:22 ܫܱܕܱ݁ܪܢ ܕ݁ܝܢ ܥܱܡܗܘܢ ܐܦ݂ ܠܱܐܚܘܢ ܐܱܝܢܐ ܕ݁ܠܱܢ ܒ݁ܩܐ ܒ݁ܟ݂ܠܙܒ݂ܱܢ ܒ݁ܣܱܓܻ݁ܝܐܬ݂ܐ ܕܱ݁ܚܦ݂ܻܝܛܐ ܗܘ ܗܫܐ ܕ݁ܝܢ ܝܱܬܻ݁ܝܪܐܝܻܬ݂ ܚܦ݂ܻܝܛ ܒ݁ܬ݂ܘܟ݂ܠܢܐ ܣܱܓܻ݁ܝܐܐ ܕܱ݁ܥܠܱܝܟ݁ܘܢ
2 Corinthians 8:23 ܐܢ ܗܟ݂ܻܝܠ ܛܻܛܘܣ ܫܱܘܬ݁ܦ݂ܐ ܗܘ ܕܻ݁ܝܠܝ ܘܱܡܥܱܕ݁ܪܢܐ ܒ݁ܟ݂ܘܢ ܘܐܢ ܐܱܚܱܝܢ ܐ_ܚܪܢܐ ܫܠܻܝܚܐ ܐܢܘܢ ܕ݁ܥܻܕ݂ܬ݂ܐ ܕ݁ܫܘܒ݂ܚܗ ܕܱ݁ܡܫܻܝܚܐ
2 Corinthians 8:24 ܡܟܻ݁ܝܠ ܬܱ݁ܚܘܻܝܬ݂ܐ ܕ݁ܚܘܒ݁ܟ݂ܘܢ ܘܫܘܒ݂ܗܪܱܢ ܕܱ݁ܒ݂ܟ݂ܘܢ ܒ݁ܗܘܢ ܚܱܘܱܘ ܒ݁ܦܱ݁ܪܨܘܦ݁ ܥܻܕ݂ܬ݂ܐ ܟ݁ܠܗܝܢ
2 Corinthians 9:1 ܥܱܠ ܬ݁ܫܡܫܬ݁ܐ ܕ݁ܝܢ ܕ݁ܩܱܕܻ݁ܝܫܐ ܝܱܬܻ݁ܝܪܬ݁ܐ ܥܒ݂ܕ݂ ܐ_ܢܐ ܐܢ ܟ݁ܬ݂ܒ݂ ܐ_ܢܐ ܠܟ݂ܘܢ
2 Corinthians 9:2 ܝܕ݂ܱܥ ܐ_ܢܐ ܓ݁ܝܪ ܛܘܝܒ݂ܗ ܕ݁ܪܥܝܢܟ݂ܘܢ ܘܡܛܠ ܗܢܐ ܐܫܬܱ݁ܒ݂ܗܪܬ݂ ܒ݁ܟ݂ܘܢ ܠܡܱܩܕ݂ܘܢܝܐ ܕܱ݁ܐܟ݂ܱܐܻܝܱܐ ܥܬ݂ܻܝܕ݂ܐ ܗ_ܝ ܡܢ ܐܫܬ݁ܩܱܕ݂ܝ ܘܱܛܢܢܐ ܕܻ݁ܝܠܟ݂ܘܢ ܠܣܱܓܻ݁ܝܐܐ ܓܱ݁ܪܓ݂
2 Corinthians 9:3 ܫܱܕ݁ܪܬ݂ ܕ݁ܝܢ ܠܱܐܚܐ ܕ݁ܠܐ ܢܣܬܱ݁ܪܱܩ ܫܘܒ݂ܗܪܱܢ ܕ݁ܐܫܬܱ݁ܒ݂ܗܱܪܢ ܒ݁ܟ݂ܘܢ ܥܱܠ ܗܕ݂ܐ ܨܒ݂ܘܬ݂ܐ ܕܱ݁ܐܝܟܱ݁ܢܐ ܕ݁ܐܡܪܬ݂ ܬ݁ܗܘܘܢ ܡܛܱܝܒ݂ܻܝܢ
2 Corinthians 9:4 ܕܱ݁ܠܡܐ ܢܻܐܬ݂ܘܢ ܥܱܡܝ ܡܱܩܕ݂ܘܢܝܐ ܘܢܫܟ݁ܚܘܢܟ݂ܘܢ ܟܱ݁ܕ݂ ܠܐ ܥܬ݂ܻܝܕ݂ܻܝܢ ܐܢ_ܬ݁ܘܢ ܘܢܒ݂ܗܱܬ݂ ܚܢܱܢ ܕ݁ܠܐ ܢܻܐܡܱܪ ܕܱ݁ܐܢ_ܬ݁ܘܢ ܬ݁ܒ݂ܗܬ݂ܘܢ ܒ݁ܫܘܒ݂ܗܪܐ ܗܱܘ ܕ݁ܐܫܬܱ݁ܒ݂ܗܱܪܢ
2 Corinthians 9:5 ܡܛܠ ܗܢܐ ܐܬ݂ܒ݁ܛܠ ܠܻܝ ܕ݁ܐܒ݂ܥܐ ܡܢ ܐܱܚܱܝ ܗܠܝܢ ܕ݁ܢܻܐܬ݂ܘܢ ܩܕ݂ܡܱܝ ܠܘܬ݂ܟ݂ܘܢ ܘܱܢܥܱܬ݁ܕ݂ܘܢ ܒ݁ܘܪܟ݁ܬ݂ܐ ܗܝ ܕ݁ܡܢ ܩܕ݂ܻܝܡ ܐܫܬ݁ܡܱܥܬ݁ܘܢ ܕ݁ܬ݂ܗܘܐ ܡܛܱܝܒ݂ܐ ܗܟ݂ܱܢܐ ܐܱܝܟ݂ ܒ݁ܘܪܟ݁ܬ݂ܐ ܠܐ ܗ_ܘܐ ܐܱܝܟ݂ ܝܱܥܢܘܬ݂ܐ
2 Corinthians 9:6 ܗܕ݂ܐ ܕ݁ܝܢ ܡܱܢ ܕ݁ܙܪܱܥ ܒ݁ܚܱܘܣܢܐ ܐܦ݂ ܒ݁ܚܱܘܣܢܐ ܚܨܕ݂ ܘܡܱܢ ܕ݁ܙܪܱܥ ܒ݁ܒ݂ܘܪܟ݁ܬ݂ܐ ܒ݁ܒ݂ܘܪܟ݁ܬ݂ܐ ܢܚܨܘܕ݂
2 Corinthians 9:7 ܟ݁ܠ ܐ_ܢܫ ܐܱܝܟ݂ ܕܻ݁ܐܝܬ݂ ܒ݁ܪܥܝܢܗ ܠܐ ܐܱܝܟ݂ ܕ݁ܡܢ ܟܱ݁ܪܝܘܬ݂ܐ ܐܱܘ ܐܱܝܟ݂ ܕ݁ܡܢ ܩܛܻܝܪܐ ܠܝܗܘܒ݂ܐ ܗܘ ܓ݁ܝܪ ܚܱܕ݁ܝܐ ܪܚܡ ܐܱܠܗܐ
2 Corinthians 9:8 ܡܛܝܐ ܗ_ܝ ܕ݁ܝܢ ܒܻ݁ܐܝܕ݂ܱܝ ܐܱܠܗܐ ܟ݁ܠ ܛܱܝܒ݁ܘ ܕܱ݁ܢܝܱܬܱ݁ܪ ܒ݁ܟ݂ܘܢ ܕܱ݁ܒ݂ܟ݂ܠܙܒ݂ܱܢ ܒ݁ܟ݂ܠܡܕ݁ܡ ܗܱܘ ܡܐ ܕ݁ܣܦ݂ܩ ܠܟ݂ܘܢ ܢܗܘܐ ܠܟ݂ܘܢ ܘܬ݂ܬ݂ܝܱܬ݁ܪܘܢ ܒ݁ܟ݂ܠ ܥܒ݂ܕ݂ ܛܒ݂
2 Corinthians 9:9 ܐܱܝܟ݂ ܕܱ݁ܟ݂ܬ݂ܻܝܒ݂ ܕ݁ܒ݂ܱܕܱ݁ܪ ܘܝܱܗ_ܒ݂ ܠܡܣܟܻ݁ܢܐ ܘܙܱܕܻ݁ܝܩܘܬ݂ܗ ܩܱܝܡܐ ܠܥܠܱܡ
2 Corinthians 9:10 ܗܱܘ ܕ݁ܝܢ ܕ݁ܝܗܒ݂ ܙܱܪܥܐ ܠܙܪܘܥܐ ܘܠܱܚܡܐ ܠܡܐܟ݂ܘܠܬ݁ܐ ܗܘ ܢܬ݁ܠ ܘܢܱܣܓ݁ܐ ܙܱܪܥܟ݂ܘܢ ܘܱܢܪܱܒ݁ܐ ܦܻ݁ܐܪܐ ܕ݁ܙܱܕܻ݁ܝܩܘܬ݂ܟ݂ܘܢ
2 Corinthians 9:11 ܕܱ݁ܒ݂ܟ݂ܠ ܡܕ݁ܡ ܬ݁ܥܬ݁ܪܘܢ ܒ݁ܟ݂ܠܗ ܦ݁ܫܻܝܛܘܬ݂ܐ ܕ݁ܗܻܝ ܓ݁ܡܪܐ ܒܻ݁ܐܝܕ݂ܱܢ ܬܱ݁ܘܕܻ݁ܝܬ݂ܐ ܠܱܐܠܗܐ
2 Corinthians 9:12 ܡܛܠ ܕ݁ܦ݂ܘܠܚܢܐ ܕ݁ܬ݂ܫܡܫܬ݁ܐ ܗܕ݂ܐ ܠܐ ܗ_ܘܐ ܒܱ݁ܠܚܘܕ݂ ܚܱܣܻܝܪܘܬ݂ܐ ܕ݁ܩܱܕܻ݁ܝܫܐ ܡܡܱܠܐ ܐܠܐ ܐܦ݂ ܡܝܱܬܱ݁ܪ ܒ݁ܬ݂ܱܘܕ݁ܝܬ݂ܐ ܣܱܓܻ݁ܝܐܬ݂ܐ ܠܱܐܠܗܐ
2 Corinthians 9:13 ܡܛܠ ܒ݁ܘܩܝܐ ܓ݁ܝܪ ܕ݁ܬ݂ܫܡܫܬ݁ܐ ܗܕ݂ܐ ܠܱܐܠܗܐ ܡܫܱܒ݁ܚܻܝܢ ܕ݁ܐܫܬܱ݁ܥܒܱ݁ܕ݁ܬ݁ܘܢ ܠܬ݂ܱܘܕܻ݁ܝܬ݂ܐ ܕܱ݁ܣܒ݂ܱܪܬ݂ܗ ܕܱ݁ܡܫܻܝܚܐ ܘܐܫܬܱ݁ܘܬܱ݁ܦ݂ܬ݁ܘܢ ܒܱ݁ܦ݂ܫܻܝܛܘܬ݂ܟ݂ܘܢ ܥܱܡܗܘܢ ܘܥܱܡ ܟ݁ܠܢܫ
2 Corinthians 9:14 ܘܱܨܠܘܬ݂ܐ ܡܩܱܪܒ݂ܻܝܢ ܚܠܦ݂ܱܝܟ݁ܘܢ ܒ݁ܚܘܒ݁ܐ ܣܱܓܻ݁ܝܐܐ ܡܛܠ ܣܘܓ݂ܐܐ ܕ݁ܛܱܝܒ݁ܘܬ݂ܗ ܕܱ݁ܐܠܗܐ ܕܱ݁ܥܠܱܝܟ݁ܘܢ
2 Corinthians 9:15 ܛܱܝܒ݁ܘ ܕ݁ܝܢ ܠܱܐܠܗܐ ܥܱܠ ܡܱܘܗܱܒ݂ܬ݂ܗ ܕ݁ܠܐ ܡܬ݂ܡܱܠܠܐ
2 Corinthians 10:1 ܐܢܐ ܕ݁ܝܢ ܦܱ݁ܘܠܘܣ ܒ݁ܥܐ ܐ_ܢܐ ܡܢܟ݂ܘܢ ܒ݁ܢܻܝܚܘܬ݂ܗ ܘܱܒ݂ܡܱܟܻ݁ܝܟ݂ܘܬ݂ܗ ܕܱ݁ܡܫܻܝܚܐ ܕ݁ܐܦ݂ܢ ܒܱ݁ܐܦܻ݁ܝܢ ܡܱܟܻ݁ܝܟ݂ ܐ_ܢܐ ܠܘܬ݂ܟ݂ܘܢ ܐܠܐ ܟܱ݁ܕ݂ ܪܱܚܻܝܩ ܐ_ܢܐ ܬ݁ܟ݂ܻܝܠ ܐ_ܢܐ ܥܠܱܝܟ݁ܘܢ
2 Corinthians 10:2 ܒ݁ܥܐ ܐ_ܢܐ ܕ݁ܝܢ ܡܢܟ݂ܘܢ ܕ݁ܠܐ ܡܐ ܕ݁ܐܬ݂ܻܝܬ݂ ܐܬ݂ܐܠܨ ܒ݁ܬ݂ܘܟ݂ܠܢܐ ܕܻ݁ܐܝܬ݂ ܠܻܝ ܕܱ݁ܐܫܻܝܚ ܐܱܝܟ݂ ܕ݁ܡܬ݂ܪܱܥܐ ܐ_ܢܐ ܥܱܠ ܐ_ܢܫܐ ܐܱܝܠܝܢ ܕ݁ܚܫܒܻ݁ܝܢ ܠܱܢ ܕܱ݁ܐܝܟ݂ ܕ݁ܒ݂ܱܒ݂ܣܱܪ ܡܗܱܠܟ݂ܻܝܢܱܢ
2 Corinthians 10:3 ܐܦ݂ܢ ܒܱ݁ܒ݂ܣܱܪ ܓ݁ܝܪ ܡܗܱܠܟ݂ܻܝܢ ܚ_ܢܱܢ ܐܠܐ ܠܐ ܗ_ܘܐ ܕ݁ܒ݂ܣܪܐ ܦ݁ܠܚܻܝܢܱܢ
2 Corinthians 10:4 ܙܱܝܢܐ ܓ݁ܝܪ ܕ݁ܦ݂ܠܚܘܬ݂ܱܢ ܠܐ ܗ_ܘܐ ܕ݁ܒ݂ܣܪܐ ܐܠܐ ܕ݁ܚܱܝܠܐ ܕܱ݁ܐܠܗܐ ܘܒ݂ܗ ܟ݁ܒ݂ܫܻܝܢܱܢ ܚܣܢܐ ܡܪܻܝܕ݂ܐ
2 Corinthians 10:5 ܘܣܬ݂ܪܻܝܢܱܢ ܡܱܚܫܒ݂ܬ݂ܐ ܘܟ݂ܠ ܪܱܘܡܐ ܕ݁ܡܬ݁ܬ݁ܪܻܝܡ ܠܘܩܒ݂ܱܠ ܝܻܕ݂ܱܥܬ݂ܗ ܕܱ݁ܐܠܗܐ ܘܫܒ݂ܝܢܱܢ ܟ݁ܠ ܬܱ݁ܪܥܝܢ ܠܡܱܫܡܱܥܬ݂ܗ ܕܱ݁ܡܫܻܝܚܐ
2 Corinthians 10:6 ܘܱܡܛܱܝܒ݂ܻܝܢܱܢ ܠܡܥܒܱ݁ܕ݂ ܬ݁ܒ݂ܱܥܬ݂ܐ ܡܢ ܐܱܝܠܝܢ ܕ݁ܠܐ ܡܫܬܱ݁ܡܥܻܝܢ ܡܐ ܕ݁ܐܬ݂ܡܱܠܝܱܬ݂ ܡܫܬܱ݁ܡܥܢܘܬ݂ܟ݂ܘܢ
2 Corinthians 10:7 ܒ݁ܦܱ݁ܪܨܘܦ݁ܐ ܚܝܪܻܝܢ ܐܢ_ܬ݁ܘܢ ܐܢ ܐ_ܢܫ ܬ݁ܟ݂ܻܝܠ ܥܱܠ ܢܱܦ݂ܫܗ ܕ݁ܕ݂ܱܡܫܻܝܚܐ ܗܘ ܗܢܐ ܢܕܱ݁ܥ ܡܢ ܢܱܦ݂ܫܗ ܕܱ݁ܐܝܟ݂ ܕ݁ܗܘ ܕܱ݁ܡܫܻܝܚܐ ܗܟ݂ܱܢܐ ܐܦ݂ ܚܢܱܢ
2 Corinthians 10:8 ܐܢ ܓ݁ܝܪ ܐܦ݂ ܡܕ݁ܡ ܝܱܬܻ݁ܝܪ ܐܫܬܱ݁ܒ݂ܗܱܪ ܥܱܠ ܫܘܠܛܢܐ ܕ݁ܝܱܗ_ܒ݂ ܠܻܝ ܡܪܱܢ ܠܐ ܒ݁ܗܬ݂ ܐ_ܢܐ ܡܛܠ ܕܱ݁ܠܒ݂ܢܝܢܐ ܗܘ ܕܻ݁ܝܠܟ݂ܘܢ ܝܱܗ_ܒ݂ ܠܱܢ ܘܠܐ ܠܣܘܚܦ݂ܟ݂ܘܢ
2 Corinthians 10:9 ܡܱܗܡܐ ܐ_ܢܐ ܕ݁ܝܢ ܕ݁ܠܐ ܐܣܬ݁ܒ݂ܱܪ ܐܱܝܟ݂ ܗܱܘ ܕܱ݁ܡܕ݂ܱܚܠܘ ܡܕ݂ܱܚܠ ܐ_ܢܐ ܠܟ݂ܘܢ ܒ݁ܐܓ݁ܪܬ݂ܝ
2 Corinthians 10:10 ܡܛܠ ܕܻ݁ܐܝܬ݂ ܐ_ܢܫܐ ܕ݁ܐܡܪܻܝܢ ܕ݁ܐܓ݁ܪܬ݂ܐ ܝܱܩܻܝܪܢ ܘܚܱܣܻܝܢܢ ܡܐܬ݂ܝܗ ܕ݁ܝܢ ܕ݁ܓ݂ܘܫܡܐ ܟ݁ܪܻܝܗ ܘܡܠܬ݂ܗ ܫܻܝܛܐ
2 Corinthians 10:11 ܐܠܐ ܗܕ݂ܐ ܢܬ݂ܪܱܥܐ ܡܱܢ ܕ݁ܗܟ݂ܱܢܐ ܐܡܱܪ ܕܱ݁ܐܝܟܱ݁ܢܐ ܕܻ݁ܐܝܬ݂ܱܝܢ ܒ݁ܡܠܬ݂ܐ ܕ݁ܐܓܱ݁ܪܬܱ݁ܢ ܟܱ݁ܕ݂ ܪܱܚܻܝܩܻܝܢܱܢ ܗܟ݂ܱܢܐ ܐܻܝܬ݂ܱܝܢ ܐܦ݂ ܡܐ ܕ݁ܩܱܪܻܝܒ݂ܻܝܢܱܢ ܒܱ݁ܥܒ݂ܕ݂ܐ
2 Corinthians 10:12 ܠܐ ܓ݁ܝܪ ܡܱܡܪܚܻܝܢܱܢ ܕ݁ܢܚܫܘܒ݂ ܐܱܘ ܕܱ݁ܢܦ݂ܱܚܡ ܢܱܦ݂ܫܱܢ ܥܱܡ ܗܢܘܢ ܕܱ݁ܡܫܱܒ݂ܗܪܻܝܢ ܢܱܦ݂ܫܗܘܢ ܐܠܐ ܡܛܠ ܕ݁ܗܢܘܢ ܒ݁ܗܘܢ ܠܗܘܢ ܡܦ݂ܱܚܡܻܝܢ ܠܐ ܡܣܬܱ݁ܟ݁ܠܻܝܢ
2 Corinthians 10:13 ܚܢܱܢ ܕ݁ܝܢ ܠܐ ܡܫܬܱ݁ܒ݂ܗܪܻܝܢܱܢ ܝܱܬܻ݁ܝܪ ܡܢ ܡܫܘܚܬ݂ܱܢ ܐܠܐ ܒܱ݁ܡܫܘܚܬ݂ܐ ܕܱ݁ܬ݂ܚܘܡܐ ܕܱ݁ܦ݂ܠܱܓ݂ ܠܱܢ ܐܱܠܗܐ ܕ݁ܢܡܛܐ ܐܦ݂ ܥܕ݂ܱܡܐ ܠܘܬ݂ܟ݂ܘܢ
2 Corinthians 10:14 ܠܐ ܗ_ܘܐ ܓ݁ܝܪ ܐܱܝܟ݂ ܕ݁ܠܐ ܡܬ݂ܡܱܛܝܢܱܢ ܠܘܬ݂ܟ݂ܘܢ ܡܬ݂ܚܻܝܢܱܢ ܢܱܦ݂ܫܱܢ ܥܕ݂ܱܡܐ ܓ݁ܝܪ ܠܘܬ݂ܟ݂ܘܢ ܡܱܛܻܝܢ ܒܱ݁ܣܒ݂ܱܪܬ݂ܗ ܕܱ݁ܡܫܻܝܚܐ
2 Corinthians 10:15 ܘܠܐ ܡܫܬܱ݁ܒ݂ܗܪܻܝܢܱܢ ܠܒ݂ܱܪ ܡܢ ܡܫܘܚܬ݂ܱܢ ܒ݁ܥܱܡܠܐ ܕܱ݁ܐ_ܚܪܢܐ ܐܠܐ ܐܻܝܬ݂ ܠܱܢ ܣܱܒ݂ܪܐ ܕ݁ܟ݂ܱܕ݂ ܪܒ݂ܝܐ ܗܱܝܡܢܘܬ݂ܟ݂ܘܢ ܒ݁ܟ݂ܘܢ ܢܬ݂ܪܱܘܪܱܒ݂ ܐܱܝܟ݂ ܡܫܘܚܬ݂ܱܢ ܘܢܬ݂ܝܱܬܱ݁ܪ
2 Corinthians 10:16 ܐܦ݂ ܠܗܱܠ ܡܢܟ݂ܘܢ ܠܱܡܣܱܒ݁ܪܘ ܠܐ ܒܱ݁ܡܫܘܚܬ݂ܐ ܕܱ݁ܐ_ܚܪܢܐ ܒܱ݁ܐܝܠܝܢ ܕ݁ܡܱܬ݂ܩܢܢ ܢܫܬܱ݁ܒ݂ܗܱܪ
2 Corinthians 10:17 ܗܱܘ ܕ݁ܝܢ ܕ݁ܡܫܬܱ݁ܒ݂ܗܱܪ ܒ݁ܡܪܝܐ ܢܫܬܱ݁ܒ݂ܗܱܪ
2 Corinthians 10:18 ܠܐ ܗ_ܘܐ ܓ݁ܝܪ ܡܱܢ ܕ݁ܢܱܦ݂ܫܗ ܡܫܱܒܱ݁ܚ ܗܱܘ ܗ_ܘ ܒ݁ܩܐ ܐܠܐ ܡܱܢ ܕ݁ܡܪܝܐ ܢܫܱܒ݁ܚܻܝܘܗ_ܝ
2 Corinthians 11:1 ܐܫܬ݁ܘܦ݂ ܕ݁ܝܢ ܡܣܱܝܒ݁ܪܻܝܢ ܗ_ܘܱܝܬ݁ܘܢ ܠܻܝ ܩܱܠܻܝܠ ܕ݁ܐܡܱܠܠ ܦܱ݁ܟܻ݁ܝܗܐܝܻܬ݂ ܐܠܐ ܐܦ݂ ܡܣܱܝܒ݁ܪܻܝܢ ܐܢ_ܬ݁ܘܢ ܗ_ܘ ܠܻܝ
2 Corinthians 11:2 ܛܐܢ ܐ_ܢܐ ܓ݁ܝܪ ܒ݁ܟ݂ܘܢ ܒܱ݁ܛܢܢܐ ܕܱ݁ܐܠܗܐ ܡܟ݂ܱܪܬ݁ܟ݂ܘܢ ܓ݁ܝܪ ܠܓ݂ܱܒ݂ܪܐ ܚܱܕ݂ ܒ݁ܬ݂ܘܠܬ݁ܐ ܕ݁ܟ݂ܻܝܬ݂ܐ ܕ݁ܐܩܱܪܒ݂ ܠܱܡܫܻܝܚܐ
2 Corinthians 11:3 ܕ݁ܚܠ ܐ_ܢܐ ܕ݁ܝܢ ܕܱ݁ܠܡܐ ܐܱܝܟ݂ ܕܱ݁ܐܛܥܻܝ ܚܘܝܐ ܠܚܱܘܐ ܒܱ݁ܢܟ݂ܻܝܠܘܬ݂ܗ ܗܟ݂ܱܢܐ ܢܬ݂ܚܱܒ݁ܠܘܢ ܪܥܝܢܱܝܟ݁ܘܢ ܡܢ ܦ݁ܫܻܝܛܘܬ݂ܐ ܕܱ݁ܠܘܬ݂ ܡܫܻܝܚܐ
2 Corinthians 11:4 ܐܢ ܓ݁ܝܪ ܗܱܘ ܕ݁ܐܬ݂ܐ ܠܘܬ݂ܟ݂ܘܢ ܐ_ܚܪܻܢܐ ܝܫܘܥ ܐܱܟ݂ܪܙ ܠܟ݂ܘܢ ܐܱܝܢܐ ܕܱ݁ܚܢܱܢ ܠܐ ܐܱܟ݂ܪܙܢ ܐܱܘ ܪܘܚܐ ܐ_ܚܪܻܬ݂ܐ ܢܣܱܒ݂ܬ݁ܘܢ ܐܱܝܕ݂ܐ ܕ݁ܠܐ ܢܣܱܒ݂ܬ݁ܘܢ ܐܱܘ ܣܒ݂ܱܪܬ݂ܐ ܐ_ܚܪܻܬ݂ܐ ܐܱܝܕ݂ܐ ܕ݁ܠܐ ܩܱܒ݁ܠܬ݁ܘܢ ܫܱܦܻ݁ܝܪ ܡܬ݁ܛܦܻ݁ܝܣܻܝܢ ܗ_ܘܱܝܬ݁ܘܢ
2 Corinthians 11:5 ܪܢܐ ܐ_ܢܐ ܓ݁ܝܪ ܕ݁ܡܕ݁ܡ ܠܐ ܒܱ݁ܨܪܬ݂ ܡܢ ܫܠܻܝܚܐ ܐܱܝܠܝܢ ܕ݁ܛܒ݂ ܡܝܱܬ݁ܪܻܝܢ
2 Corinthians 11:6 ܐܦ݂ܢ ܓ݁ܝܪ ܒ݁ܘܪܐ ܐ_ܢܐ ܒ݁ܡܠܱܬ݂ܝ ܐܠܐ ܠܐ ܒܻ݁ܝܕ݂ܱܥܬ݂ܝ ܐܠܐ ܒ݁ܟ݂ܠܡܕ݁ܡ ܐܬ݂ܓ݁ܠܻܝܢ ܠܘܬ݂ܟ݂ܘܢ
2 Corinthians 11:7 ܐܱܘ ܕܱ݁ܠܡܐ ܡܱܣܟ݁ܠܘ ܐܱܣܟ݁ܠܬ݂ ܕ݁ܡܱܟ݁ܟ݂ܬ݂ ܢܱܦ݂ܫܝ ܕܱ݁ܐܢ_ܬ݁ܘܢ ܬ݁ܬ݁ܪܻܝܡܘܢ ܘܡܱܓ݁ܢ ܐܱܟ݂ܪܙܬ݂ ܠܟ݂ܘܢ ܣܒ݂ܱܪܬ݂ܗ ܕܱ݁ܐܠܗܐ
2 Corinthians 11:8 ܘܥܻܕ݂ܬ݂ܐ ܐ_ܚܪܢܝܬ݂ܐ ܚܱܠܨܬ݂ ܘܢܣܒ݁ܬ݂ ܢܱܦ݂ܩܬ݂ܐ ܠܬ݂ܫܡܫܬ݁ܐ ܕܻ݁ܝܠܟ݂ܘܢ
2 Corinthians 11:9 ܘܟ݂ܱܕ݂ ܐܬ݂ܻܝܬ݂ ܨܐܕ݂ܱܝܟ݁ܘܢ ܘܱܚܣܱܪ ܠܻܝ ܠܐ ܝܩܪܬ݂ ܥܱܠ ܐ_ܢܫ ܡܢܟ݂ܘܢ ܣܢܻܝܩܘܬ݂ܝ ܓ݁ܝܪ ܡܱܠܻܝܘ ܐܱܚܐ ܕ݁ܐܬ݂ܱܘ ܡܢ ܡܱܩܕ݂ܘܢܝܐ ܘܱܒ݂ܟ݂ܠ ܡܕ݁ܡ ܢܛܪܬ݂ ܢܱܦ݂ܫܝ ܘܢܛܱܪ ܐ_ܢܐ ܕ݁ܠܐ ܐܻܩܱܪ ܥܠܱܝܟ݁ܘܢ
2 Corinthians 11:10 ܐܻܝܬ݂ܱܘܗ_ܝ ܒܻ݁ܝ ܫܪܪܗ ܕܱ݁ܡܫܻܝܚܐ ܕ݁ܗܢܐ ܫܘܒ݂ܗܪܐ ܠܐ ܢܬ݂ܒܱ݁ܛܱܠ ܒܻ݁ܝ ܒܱ݁ܐܬ݂ܪܱܘܬ݂ܐ ܕܱ݁ܐܟ݂ܱܐܻܝܱܐ
2 Corinthians 11:11 ܠܡܢܐ ܡܛܠ ܕ݁ܠܐ ܡܱܚܒ݂ ܐ_ܢܐ ܠܟ݂ܘܢ ܐܱܠܗܐ ܗܘ ܝܕ݂ܱܥ
2 Corinthians 11:12 ܐܠܐ ܗܕ݂ܐ ܕ݁ܥܒ݂ܕ݂ ܐ_ܢܐ ܐܦ݂ ܐܥܒ݁ܕ݂ ܕ݁ܐܦ݂ܣܘܩ ܗ_ܘ ܥܠܱܬ݂ܗܘܢ ܕܱ݁ܐܝܠܝܢ ܕ݁ܒ݂ܥܝܢ ܥܠܬ݂ܐ ܕܱ݁ܒ݂ܗܱܘ ܡܕ݁ܡ ܕ݁ܡܫܬܱ݁ܒ݂ܗܪܻܝܢ ܢܫܬܱ݁ܟ݂ܚܘܢ ܐܱܟ݂ܘܬ݂ܱܢ
2 Corinthians 11:13 ܐܻܝܬ݂ܱܝܗܘܢ ܓ݁ܝܪ ܗܠܝܢ ܫܠܻܝܚܐ ܕܱ݁ܓ݁ܠܐ ܘܦ݂ܥܠܐ ܢܟ݂ܻܝܠܐ ܘܱܡܕ݂ܱܡܝܢ ܢܱܦ݂ܫܗܘܢ ܠܱܫܠܻܝܚܐ ܕܱ݁ܡܫܻܝܚܐ
2 Corinthians 11:14 ܘܠܱܝܬ݁ ܠܡܬ݁ܕܱ݁ܡܪܘ ܒ݁ܗܕ݂ܐ ܐܢ ܗܘ ܓ݁ܝܪ ܕ݁ܣܛܢܐ ܡܬ݁ܕܱ݁ܡܐ ܒ݁ܡܱܠܱܐܟ݂ܐ ܕ݁ܢܘܗܪܐ
2 Corinthians 11:15 ܠܐ ܗܘܬ݂ ܪܱܒ݁ܐ ܨܒ݂ܘܬ݂ܐ ܐܢ ܐܦ݂ ܡܫܱܡܫܢܱܘܗ_ܝ ܡܬ݁ܕܱ݁ܡܝܢ ܒܱ݁ܡܫܱܡܫܢܐ ܕ݁ܙܱܕܻ݁ܝܩܘܬ݂ܐ ܗܢܘܢ ܕ݁ܚܱܪܬ݂ܗܘܢ ܬ݁ܗܘܐ ܐܱܝܟ݂ ܥܒ݂ܕ݂ܱܝܗܘܢ
2 Corinthians 11:16 ܬ݁ܘܒ݂ ܕ݁ܝܢ ܐܡܱܪ ܐ_ܢܐ ܠܡܐ ܐ_ܢܫ ܢܱܣܒܱ݁ܪ ܥܠܱܝ ܐܱܝܟ݂ ܕ݁ܣܱܟ݂ܠܐ ܐ_ܢܐ ܘܐܢ ܠܐ ܐܦ݂ܢ ܐܱܝܟ݂ ܣܱܟ݂ܠܐ ܩܱܒ݁ܠܘܢܝ ܕ݁ܐܦ݂ ܐܢܐ ܩܱܠܻܝܠ ܐܫܬܱ݁ܒ݂ܗܱܪ
2 Corinthians 11:17 ܡܕ݁ܡ ܕܱ݁ܡܡܱܠܠ ܐ_ܢܐ ܠܐ ܗ_ܘܐ ܒ݁ܡܪܱܢ ܡܡܱܠܠ ܐ_ܢܐ ܐܠܐ ܐܱܝܟ݂ ܕܱ݁ܒ݂ܦ݂ܱܟܻ݁ܝܗܘܬ݂ܐ ܒ݁ܗܕ݂ܐ ܕ݁ܘܟ݁ܬ݂ܐ ܕ݁ܫܘܒ݂ܗܪܐ
2 Corinthians 11:18 ܡܛܠ ܕ݁ܣܱܓܻ݁ܝܐܐ ܡܫܬܱ݁ܒ݂ܗܪܻܝܢ ܒ݁ܒ݂ܣܪܐ ܐܦ݂ ܐܢܐ ܐܫܬܱ݁ܒ݂ܗܱܪ
2 Corinthians 11:19 ܡܢܚܻܝܢ ܐܢ_ܬ݁ܘܢ ܗ_ܘ ܓ݁ܝܪ ܠܡܫܬ݁ܡܥܘ ܠܚܱܣܻܝܪܱܝ ܪܥܝܢܐ ܟܱ݁ܕ݂ ܐܱܢ_ܬ݁ܘܢ ܚܱܟܻ݁ܝܡܐ ܐܢ_ܬ݁ܘܢ
2 Corinthians 11:20 ܘܡܬ݁ܕ݁ܢܝܢ ܐܢ_ܬ݁ܘܢ ܠܡܱܢ ܕܱ݁ܡܫܱܥܒ݁ܕ݂ ܠܟ݂ܘܢ ܘܱܠܡܱܢ ܕ݁ܐܟ݂ܠ ܠܟ݂ܘܢ ܘܱܠܡܱܢ ܕ݁ܢܣܒ݂ ܡܢܟ݂ܘܢ ܘܱܠܡܱܢ ܕ݁ܡܬ݁ܪܻܝܡ ܥܠܱܝܟ݁ܘܢ ܘܱܠܡܱܢ ܕ݁ܡܚܐ ܠܟ݂ܘܢ ܥܱܠ ܐܱܦܱ݁ܝܟ݁ܘܢ
2 Corinthians 11:21 ܐܱܝܟ݂ ܕܱ݁ܒ݂ܨܱܥܪܐ ܐܡܱܪ ܐ_ܢܐ ܐܱܝܟ݂ ܗܱܘ ܕܱ݁ܚܢܱܢ ܡܚܻܝܠܻܝܢܱܢ ܗ_ܘ ܒ݁ܚܱܣܻܝܪܘܬ݂ ܪܥܝܢܐ ܐܡܱܪ ܐ_ܢܐ ܕܱ݁ܒ݂ܟ݂ܠܡܕ݁ܡ ܕ݁ܡܱܡܪܱܚ ܐ_ܢܫ ܐܦ݂ ܐܢܐ ܡܱܡܪܱܚ ܐ_ܢܐ
2 Corinthians 11:22 ܐܢ ܥܒ݂ܪܝܐ ܐܢܘܢ ܐܦ݂ ܐܢܐ ܐܢ ܐܻܝܣܪܱܠܝܐ ܐܢܘܢ ܐܦ݂ ܐܢܐ ܐܢ ܙܱܪܥܗ ܐܢܘܢ ܕܱ݁ܐܒ݂ܪܗܡ ܐܦ݂ ܐܢܐ
2 Corinthians 11:23 ܐܢ ܡܫܱܡܫܢܐ ܐܢܘܢ ܕܱ݁ܡܫܻܝܚܐ ܒ݁ܚܱܣܻܝܪܘܬ݂ ܪܥܝܢܐ ܐܡܱܪ ܐ_ܢܐ ܕ݁ܝܱܬܻ݁ܝܪ ܡܢܗܘܢ ܐܢܐ ܒ݁ܠܐܘܬ݂ܐ ܝܱܬܻ݁ܝܪ ܡܢܗܘܢ ܒ݁ܡܱܚܘܬ݂ܐ ܝܱܬܻ݁ܝܪ ܡܢܗܘܢ ܒܱ݁ܐܣܘܪܐ ܝܱܬܻ݁ܝܪ ܡܢܗܘܢ ܒ݁ܡܱܘܬ݁ܐ ܙܱܒ݂ܢܻܝܢ ܣܱܓܻ݁ܝܐܢ
2 Corinthians 11:24 ܡܢ ܝܻܗܘܕ݂ܝܐ ܚܱܡܫ ܙܱܒ݂ܢܻܝܢ ܐܱܪܒ݁ܥܻܝܢ ܐܱܪܒ݁ܥܻܝܢ ܚܱܣܻܝܪ ܚܕ݂ܐ ܒ݁ܠܥܬ݂
2 Corinthians 11:25 ܬ݁ܠܬ݂ ܙܱܒ݂ܢܻܝܢ ܒ݁ܫܱܒ݂ܛܐ ܐܬ݂ܢܱܓ݁ܕ݂ܬ݂ ܚܕ݂ܐ ܙܒ݂ܱܢ ܐܬ݂ܪܱܓ݂ܡܬ݂ ܬ݁ܠܬ݂ ܙܱܒ݂ܢܻܝܢ ܗܘܻܝܬ݂ ܢܘܘܓ݂ܐ ܐܻܝܡܡܐ ܘܠܻܠܝܐ ܕ݁ܠܐ ܣܦ݂ܻܝܢ_ܬ݁ܐ ܒ݁ܝܱܡܐ ܗܘܻܝܬ݂
2 Corinthians 11:26 ܒ݁ܐܘܪܚܬ݂ܐ ܣܱܓܻ݁ܝܐܬ݂ܐ ܒ݁ܩܢܕ݂ܻܝܢܘܣ ܕ݁ܢܱܗܪܱܘܬ݂ܐ ܒ݁ܩܢܕ݂ܻܝܢܘܣ ܕ݁ܓ݂ܱܝܣܐ ܒ݁ܩܢܕ݂ܻܝܢܘܣ ܕ݁ܡܢ ܛܘܗܡܝ ܒ݁ܩܢܕ݂ܻܝܢܘܣ ܕ݁ܡܢ ܥܱܡ_ܡܐ ܒ݁ܩܢܕ݂ܻܝܢܘܣ ܗܘܻܝܬ݂ ܒܱ݁ܡܕ݂ܻܝܢܬ݂ܐ ܒ݁ܩܢܕ݂ܻܝܢܘܣ ܗܘܻܝܬ݂ ܒ݁ܚܘܪܒ݁ܐ ܒ݁ܩܢܕ݂ܻܝܢܘܣ ܒ݁ܝܱܡܐ ܒ݁ܩܢܕ݂ܻܝܢܘܣ ܕ݁ܡܢ ܐܱܚܐ ܕܱ݁ܓ݁ܠܐ
2 Corinthians 11:27 ܒ݁ܥܱܡܠܐ ܘܱܒ݂ܠܐܘܬ݂ܐ ܒ݁ܫܱܗܪܐ ܣܱܓܻ݁ܝܐܐ ܒ݁ܟ݂ܱܦ݂ܢܐ ܘܱܒ݂ܨܱܗܝܐ ܒ݁ܨܱܘܡܐ ܣܱܓܻ݁ܝܐܐ ܒ݁ܥܱܪܝܐ ܘܱܒ݂ܥܱܪܛܠܝܘܬ݂ܐ
2 Corinthians 11:28 ܣܛܱܪ ܡܢ ܝܱܬܻ݁ܝܪܬ݂ܐ ܘܱܟ݂ܢܘܫܝܐ ܕܱ݁ܥܠܱܝ ܕ݁ܟ݂ܠܝܘܡ ܘܨܦ݂ܬ݂ܝ ܕ݁ܥܱܠ ܐܱܦܱ݁ܝ ܟ݁ܠܗܝܢ ܥܻܕ݂ܬ݂ܐ
2 Corinthians 11:29 ܡܱܢܘ ܡܬ݂ܟ݁ܪܱܗ ܘܠܐ ܐܢܐ ܡܬ݂ܟ݁ܪܱܗ ܐ_ܢܐ ܡܱܢܘ ܡܬ݂ܟ݁ܫܠ ܘܠܐ ܐܢܐ ܝܩܕ݂ ܐ_ܢܐ
2 Corinthians 11:30 ܐܢ ܠܡܫܬܱ݁ܒ݂ܗܪܘ ܘܠܐ ܒ݁ܟ݂ܘܪܗܢܱܝ ܐܫܬܱ݁ܒ݂ܗܱܪ
2 Corinthians 11:31 ܝܕ݂ܱܥ ܗ_ܘ ܐܱܠܗܐ ܐܱܒ݂ܘܗ_ܝ ܕ݁ܡܪܱܢ ܝܫܘܥ ܡܫܻܝܚܐ ܡܒ݂ܱܪܟ݂ܐ ܕܱ݁ܠܥܠܱܡ ܥܠܡܻܝܢ ܕ݁ܠܐ ܡܟ݂ܱܕ݁ܒ݂ ܐ_ܢܐ
2 Corinthians 11:32 ܒ݁ܕ݂ܱܪܡܣܘܩ ܪܱܒ݁ ܚܱܝܠܐ ܕܱ݁ܐܪܛܘܣ ܡܱܠܟ݁ܐ ܢܛܱܪ ܗ_ܘܐ ܡܕ݂ܻܝܢ_ܬ݁ܐ ܕ݁ܕ݂ܱܪܡܘܣܩܝܐ ܠܡܐܚܕܱ݁ܢܝ
2 Corinthians 11:33 ܘܡܢ ܟܱ݁ܘܬ݂ܐ ܒܱ݁ܣܪܻܝܓ݂ܬ݁ܐ ܫܱܒ݁ܘܢܝ ܡܢ ܫܘܪܐ ܘܐܬ݂ܦܱ݁ܠܛܬ݂ ܡܢ ܐܻܝܕ݂ܱܘܗ_ܝ
2 Corinthians 12:1 ܠܡܫܬܱ݁ܒ݂ܗܪܘ ܘܠܐ ܐܠܐ ܠܐ ܦܱ݁ܩܚ ܐܬ݂ܐ ܐ_ܢܐ ܠܻܝ ܓ݁ܝܪ ܠܚܙܘܢܐ ܘܱܠܓ݂ܠܝܢܱܘܗ_ܝ ܕ݁ܡܪܱܢ
2 Corinthians 12:2 ܝܕ݂ܱܥܢܐ ܓܱ݁ܒ݂ܪܐ ܒܱ݁ܡܫܻܝܚܐ ܡܢ ܩܕ݂ܡ ܐܱܪܒܱ݁ܥܣܪܐ ܫܢܻܝܢ ܐܢ ܒܱ݁ܦ݂ܓ݂ܱܪ ܕ݁ܝܢ ܘܐܢ ܕ݁ܠܐ ܦ݁ܓ݂ܱܪ ܠܐ ܝܕ݂ܱܥ ܐ_ܢܐ ܐܱܠܗܐ ܗܘ ܝܕ݂ܱܥ ܕ݁ܐܬ݂ܚܛܦ݂ ܗܘ ܗܢܐ ܥܕ݂ܱܡܐ ܫܡܱܝܐ ܕܱ݁ܬ݂ܠܬ݂ܐ
2 Corinthians 12:3 ܘܝܕ݂ܱܥ ܐ_ܢܐ ܠܗ ܠܗܢܐ ܒܱ݁ܪܢܫܐ ܐܢ ܒܱ݁ܦ݂ܓ݂ܱܪ ܕ݁ܝܢ ܘܐܢ ܕ݁ܠܐ ܦ݁ܓ݂ܱܪ ܠܐ ܝܕ݂ܱܥ ܐ_ܢܐ ܐܱܠܗܐ ܗܘ ܝܕ݂ܱܥ
2 Corinthians 12:4 ܕ݁ܐܬ݂ܚܛܦ݂ ܠܦ݂ܱܪܕܱ݁ܝܣܐ ܘܱܫܡܱܥ ܡܠܐ ܕ݁ܠܐ ܡܬ݂ܡܱܠܠܢ ܐܱܝܠܝܢ ܕ݁ܠܐ ܫܱܠܻܝܛ ܠܒ݂ܱܪܢܫܐ ܠܱܡܡܱܠܠܘ ܐܢܝܢ
2 Corinthians 12:5 ܥܱܠ ܗܢܐ ܐܫܬܱ݁ܒ݂ܗܱܪ ܥܱܠ ܢܱܦ݂ܫܝ ܕ݁ܝܢ ܠܐ ܐܫܬܱ݁ܒ݂ܗܱܪ ܐܠܐ ܐܢ ܒ݁ܟ݂ܘܪܗܢܐ
2 Corinthians 12:6 ܐܢ ܐܨܒ݁ܐ ܓ݁ܝܪ ܕ݁ܐܫܬܱ݁ܒ݂ܗܱܪ ܠܐ ܗܘܐ ܐ_ܢܐ ܫܛܝܐ ܫܪܪܐ ܗܘ ܓ݁ܝܪ ܐܡܱܪ ܐ_ܢܐ ܚܐܣܢܐ ܕ݁ܝܢ ܕܱ݁ܠܡܐ ܐ_ܢܫ ܢܬ݂ܪܱܥܐ ܥܠܱܝ ܝܱܬܻ݁ܝܪ ܡܢ ܡܐ ܕ݁ܚܙܐ ܠܻܝ ܘܱܕ݂ܫܡܱܥ ܡܢܝ
2 Corinthians 12:7 ܘܱܕ݂ܠܐ ܐܬ݁ܪܻܝܡ ܒ݁ܝܱܬܻ݁ܝܪܘܬ݂ܐ ܕ݁ܓ݂ܠܝܢܐ ܐܫܬ݁ܠܡ ܠܻܝ ܫܦ݂ܝܐ ܠܒ݂ܣܪܝ ܡܱܠܱܐܟ݂ܗ ܕ݁ܣܛܢܐ ܕ݁ܢܗܘܐ ܡܩܱܦܱ݁ܚ ܠܻܝ ܕ݁ܠܐ ܐܬ݁ܪܻܝܡ
2 Corinthians 12:8 ܘܥܱܠ ܗܢܐ ܬ݁ܠܬ݂ ܙܱܒ݂ܢܻܝܢ ܒ݁ܥܻܝܬ݂ ܡܢ ܡܪܝ ܕ݁ܢܱܦ݂ܪܩ ܡܢܝ
2 Corinthians 12:9 ܘܐܡܱܪ ܠܻܝ ܣܦ݂ܩܐ ܠܟ݂ ܛܱܝܒ݁ܘܬ݂ܝ ܚܱܝܠܝ ܓ݁ܝܪ ܒܱ݁ܟ݂ܪܻܝܗܘܬ݂ܐ ܗܘ ܡܬ݂ܓ݁ܡܱܪ ܚܕ݂ܝܐܝܻܬ݂ ܗܟ݂ܻܝܠ ܐܫܬܱ݁ܒ݂ܗܱܪ ܒ݁ܟ݂ܘܪܗܢܱܝ ܕ݁ܢܱܓ݁ܢ ܥܠܱܝ ܚܱܝܠܗ ܕܱ݁ܡܫܻܝܚܐ
2 Corinthians 12:10 ܡܛܠ ܗܢܐ ܨܒ݂ܐ ܐ_ܢܐ ܒ݁ܟ݂ܘܪܗܢܐ ܒ݁ܨܱܥܪܐ ܒ݁ܐܘܠܨܢܐ ܒܱ݁ܪܕ݂ܘܦ݂ܝܐ ܒܱ݁ܚܒ݂ܘܫܝܐ ܕ݁ܥܱܠ ܐܱܦܱ݁ܝ ܡܫܻܝܚܐ ܐܡܱܬ݂ܝ ܕܱ݁ܟ݂ܪܻܝܗ ܐ_ܢܐ ܓ݁ܝܪ ܗܝܕ݁ܝܢ ܗ_ܘ ܚܱܝܠܬ݂ܢ ܐ_ܢܐ
2 Corinthians 12:11 ܗܐ ܗ_ܘܻܝܬ݂ ܚܱܣܻܝܪ ܪܥܝܢܐ ܒ݁ܫܘܒ݂ܗܪܝ ܕܱ݁ܐܢ_ܬ݁ܘܢ ܐܠܱܨܬ݁ܘܢܢܝ ܚܱܝܒ݂ܻܝܢ ܗ_ܘܱܝܬ݁ܘܢ ܓ݁ܝܪ ܕܱ݁ܐܢ_ܬ݁ܘܢ ܬܱ݁ܣܗܕ݂ܘܢ ܥܠܱܝ ܡܛܠ ܕ݁ܠܐ ܒܱ݁ܨܪܬ݂ ܡܕ݁ܡ ܡܢ ܫܠܻܝܚܐ ܐܱܝܠܝܢ ܕ݁ܛܒ݂ ܡܝܱܬ݁ܪܻܝܢ ܘܐܦ݂ܢ ܠܐ ܗ_ܘܻܝܬ݂ ܡܕ݁ܡ
2 Corinthians 12:12 ܐܬ݂ܘܬ݂ܐ ܕܱ݁ܫܠܻܝܚܐ ܥܒ݂ܕ݁ܬ݂ ܒܱ݁ܝܢܬ݂ܟ݂ܘܢ ܒ݁ܟ݂ܠ ܡܣܱܝܒ݁ܪܢܘ ܘܒ݂ܱܓ݂ܒ݂ܱܪܘܬ݂ܐ ܘܱܒ݂ܬ݂ܕ݂ܡܪܬ݂ܐ ܘܱܒ݂ܚܱܝܠܐ
2 Corinthians 12:13 ܒ݁ܡܢܐ ܓ݁ܝܪ ܐܬ݂ܒܱ݁ܨܱܪܬ݁ܘܢ ܡܢ ܥܻܕ݂ܬ݂ܐ ܐ_ܚܪܢܝܬ݂ܐ ܐܠܐ ܐܢ ܒ݁ܗܕ݂ܐ ܕ݁ܐܢܐ ܠܐ ܝܩܪܬ݂ ܥܠܱܝܟ݁ܘܢ ܫܒ݂ܘܩܘ ܠܻܝ ܗܕ݂ܐ ܣܱܟ݂ܠܘܬ݂ܐ
2 Corinthians 12:14 ܗܐ ܗܕ݂ܐ ܕܱ݁ܬ݂ܠܬ݂ ܗ_ܻܝ ܙܱܒ݂ܢܻܝܢ ܕܱ݁ܡܛܱܝܱܒ݂ ܐ_ܢܐ ܕܻ݁ܐܬ݂ܐ ܠܘܬ݂ܟ݂ܘܢ ܘܠܐ ܐܻܩܱܪ ܥܠܱܝܟ݁ܘܢ ܡܛܠ ܕ݁ܠܐ ܒ݁ܥܐ ܐ_ܢܐ ܕܻ݁ܝܠܟ݂ܘܢ ܐܠܐ ܠܟ݂ܘܢ ܠܐ ܓ݁ܝܪ ܚܱܝܒ݂ܻܝܢ ܒ݁ܢܱܝܐ ܠܱܡܣܡ ܣܻܝܡܬ݂ܐ ܠܱܐܒ݂ܗܐ ܐܠܐ ܐܱܒ݂ܗܐ ܠܱܒ݂ܢܱܝܗܘܢ
2 Corinthians 12:15 ܐܢܐ ܕ݁ܝܢ ܚܕ݂ܝܐܝܻܬ݂ ܘܢܱܦ݂ܩܬ݂ܐ ܐܱܦ݁ܩ ܘܐܦ݂ ܩܢܘܡܝ ܐܬ݁ܠ ܥܱܠ ܐܱܦܱ݁ܝ ܢܱܦ݂ܫܬ݂ܟ݂ܘܢ ܐܦ݂ܢ ܟܱ݁ܕ݂ ܝܱܬܻ݁ܝܪܐܝܻܬ݂ ܡܱܚܒ݂ ܐ_ܢܐ ܠܟ݂ܘܢ ܐܱܢ_ܬ݁ܘܢ ܒ݁ܨܻܝܪܐܝܻܬ݂ ܡܱܚܒ݂ܻܝܢ ܐܢ_ܬ݁ܘܢ ܠܻܝ
2 Corinthians 12:16 ܘܱܟ݂ܒ݂ܱܪ ܐܢܐ ܠܐ ܝܩܪܬ݂ ܥܠܱܝܟ݁ܘܢ ܐܠܐ ܐܱܝܟ݂ ܓܱ݁ܒ݂ܪܐ ܚܪܥܐ ܒ݁ܢܟ݂ܠܐ ܓ݁ܢܱܒ݂ܬ݁ܟ݂ܘܢ
2 Corinthians 12:17 ܠܡܐ ܒ݁ܝܱܕ݂ ܐ_ܢܫ ܐ_ܚܪܻܝܢ ܕ݁ܫܱܕ݁ܪܬ݂ ܠܘܬ݂ܟ݂ܘܢ ܐܬ݂ܝܱܥܢܬ݂ ܥܠܱܝܟ݁ܘܢ
2 Corinthians 12:18 ܡܢ ܛܻܛܘܣ ܒ݁ܥܻܝܬ݂ ܘܫܱܕ݁ܪܬ݂ ܥܱܡܗ ܠܱܐܚܐ ܠܡܐ ܡܕ݁ܡ ܐܬ݂ܝܱܥܱܢ ܥܠܱܝܟ݁ܘܢ ܛܻܛܘܣ ܠܱܘ ܒܱ݁ܚܕ݂ܐ ܪܘܚܐ ܗܱܠܟ݂ܢ ܘܱܒ݂ܗܝܢ ܒ݁ܥܩܒ݂ܬ݂ܐ
2 Corinthians 12:19 ܠܡܐ ܬ݁ܘܒ݂ ܣܒ݂ܪܻܝܢ ܐܢ_ܬ݁ܘܢ ܕܱ݁ܠܟ݂ܘܢ ܢܦ݂ܩܻܝܢܱܢ ܪܘܚܐ ܩܕ݂ܡ ܐܱܠܗܐ ܒܱ݁ܡܫܻܝܚܐ ܡܡܱܠܠܻܝܢܱܢ ܘܟ݂ܠܗܝܢ ܚܱܒܻ݁ܝܒ݂ܱܝ ܡܛܠ ܒ݁ܢܝܢܐ ܗܘ ܕܻ݁ܝܠܟ݂ܘܢ
2 Corinthians 12:20 ܕ݁ܚܠ ܐ_ܢܐ ܓ݁ܝܪ ܕܱ݁ܠܡܐ ܐܻܬ݂ܐ ܠܘܬ݂ܟ݂ܘܢ ܘܠܐ ܐܫܟܱ݁ܚܟ݂ܘܢ ܐܱܝܟ݂ ܕ݁ܨܒ݂ܐ ܐ_ܢܐ ܘܐܫܬ݁ܟ݂ܱܚ ܠܟ݂ܘܢ ܐܦ݂ ܐܢܐ ܐܱܝܟ݂ ܡܐ ܕ݁ܠܐ ܨܒ݂ܝܬ݁ܘܢ ܕܱ݁ܠܡܐ ܚܪܝܢܐ ܘܱܚܣܡܐ ܘܚܡܬ݂ܐ ܘܥܨܝܢܐ ܘܡܐܟ݂ܱܠ-ܩܱܪܨܐ ܘܪܛܢܐ ܘܱܚܬ݂ܻܝܪܘܬ݂ܐ ܘܱܫܓ݂ܘܫܝܐ
2 Corinthians 12:21 ܕܱ݁ܠܡܐ ܟܱ݁ܕ݂ ܐܻܬ݂ܐ ܠܘܬ݂ܟ݂ܘܢ ܢܡܱܟ݁ܟ݂ܱܢܝ ܐܱܠܗܝ ܘܐܬ݂ܐܒ݂ܠ ܥܱܠ ܣܱܓܻ݁ܝܐܐ ܐܱܝܠܝܢ ܕܱ݁ܚܛܱܘ ܘܠܐ ܬ݁ܒ݂ܘ ܡܢ ܛܱܢܦ݂ܘܬ݂ܐ ܘܡܢ ܙܢܝܘܬ݂ܐ ܘܡܢ ܦܱ݁ܚܙܘܬ݂ܐ ܕܱ݁ܥܒ݂ܱܕ݂ܘ
2 Corinthians 13:1 ܗܕ݂ܐ ܕܱ݁ܬ݂ܠܬ݂ ܗ_ܻܝ ܙܱܒ݂ܢܻܝܢ ܕܻ݁ܐܬ݂ܐ ܐ_ܢܐ ܠܘܬ݂ܟ݂ܘܢ ܕ݁ܥܱܠ ܦ݁ܘܡ ܬ݁ܪܝܢ ܘܱܬ݂ܠܬ݂ܐ ܣܗܕܻ݁ܝܢ ܬ݁ܩܘܡ ܟ݁ܠ ܡܠܐ
2 Corinthians 13:2 ܡܢ ܩܕ݂ܻܝܡ ܐܡܪܬ݂ ܗ_ܘܻܝܬ݂ ܠܟ݂ܘܢ ܘܬ݂ܘܒ݂ ܡܩܱܕ݁ܡ ܐ_ܢܐ ܐܡܱܪ ܐ_ܢܐ ܠܟ݂ܘܢ ܐܱܝܟ݂ ܕ݁ܐܦ݂ ܬܱ݁ܪܬ݁ܝܢ ܙܱܒ݂ܢܻܝܢ ܕܱ݁ܗܘܻܝܬ݂ ܠܘܬ݂ܟ݂ܘܢ ܐܡܪܬ݂ ܠܟ݂ܘܢ ܘܐܦ݂ ܗܫܐ ܟܱ݁ܕ݂ ܪܱܚܻܝܩ ܐ_ܢܐ ܟ݁ܬ݂ܒ݂ܢܐ ܠܗܠܝܢ ܕܱ݁ܚܛܱܘ ܘܱܠܫܱܪܟ݁ܐ ܕܱ݁ܐ_ܚܪܢܐ ܕ݁ܐܢ ܐܻܬ݂ܐ ܬ݁ܘܒ݂ ܠܐ ܐܚܘܣ
2 Corinthians 13:3 ܡܛܠ ܕ݁ܒ݂ܘܩܝܐ ܒ݁ܥܝܬ݁ܘܢ ܕܱ݁ܡܫܻܝܚܐ ܕܱ݁ܡܡܱܠܠ ܒܻ݁ܝ ܗܱܘ ܕ݁ܠܐ ܗܘܐ ܡܚܻܝܠ ܒ݁ܟ݂ܘܢ ܐܠܐ ܚܱܝܠܬ݂ܢ ܗ_ܘ ܒ݁ܟ݂ܘܢ
2 Corinthians 13:4 ܐܦ݂ܢ ܐܙܕ݁ܩܦ݂ ܓ݁ܝܪ ܒܱ݁ܡܚܻܝܠܘܬ݂ܐ ܐܠܐ ܚܱܝ ܗ_ܘ ܒ݁ܚܱܝܠܐ ܕܱ݁ܐܠܗܐ ܘܐܦ݂ ܚܢܱܢ ܡܚܻܝܠܻܝܢܱܢ ܥܱܡܗ ܐܠܐ ܚܱܝܻܝܢ ܚ_ܢܱܢ ܥܱܡܗ ܒ݁ܚܱܝܠܐ ܕܱ݁ܐܠܗܐ ܕܱ݁ܒ݂ܟ݂ܘܢ
2 Corinthians 13:5 ܢܱܦ݂ܫܟ݂ܘܢ ܒ݁ܩܱܘ ܐܢ ܒ݁ܗ ܒ݁ܗܱܝܡܢܘܬ݂ܐ ܩܝܡܻܝܢ ܐܢ_ܬ݁ܘܢ ܢܱܦ݂ܫܟ݂ܘܢ ܐܱܣܱܘ ܐܱܘ ܠܐ ܡܫܬܱ݁ܘܕ݁ܥܻܝܬ݁ܘܢ ܕ݁ܝܫܘܥ ܡܫܻܝܚܐ ܒ݁ܟ݂ܘܢ ܗ_ܘ ܘܐܢ ܠܐ ܡܱܣܠܱܝܐ ܐܢ_ܬ݁ܘܢ
2 Corinthians 13:6 ܡܣܱܒܱ݁ܪ ܐ_ܢܐ ܕ݁ܝܢ ܕ݁ܬ݂ܕ݁ܥܘܢ ܕܱ݁ܚܢܱܢ ܠܐ ܗ_ܘܱܝܢ ܡܱܣܠܝܢ
2 Corinthians 13:7 ܒ݁ܥܐ ܐ_ܢܐ ܕ݁ܝܢ ܡܢ ܐܱܠܗܐ ܕ݁ܠܐ ܢܗܘܐ ܒ݁ܟ݂ܘܢ ܡܕ݁ܡ ܕ݁ܒ݂ܻܝܫ ܐܱܝܟ݂ ܕ݁ܒ݂ܘܩܝܱܢ ܕܻ݁ܝܠܱܢ ܢܬ݂ܚܙܐ ܐܠܐ ܕܱ݁ܐܢ_ܬ݁ܘܢ ܬ݁ܗܘܘܢ ܣܥܪܻܝܢ ܛܒ݂ܬ݂ܐ ܘܱܚܢܱܢ ܢܗܘܐ ܐܱܝܟ݂ ܡܱܣܠܱܝܐ
2 Corinthians 13:8 ܠܐ ܓ݁ܝܪ ܡܫܟ݁ܚܻܝܢܱܢ ܕ݁ܢܥܒ݁ܕ݂ ܡܕ݁ܡ ܠܘܩܒ݂ܱܠ ܩܘܫܬ݁ܐ ܐܠܐ ܚܠܦ݂ ܩܘܫܬ݁ܐ
2 Corinthians 13:9 ܚܕ݂ܝܢܱܢ ܕ݁ܝܢ ܡܐ ܕܱ݁ܚܢܱܢ ܟ݁ܪܻܝܗܻܝܢ ܘܱܐܢ_ܬ݁ܘܢ ܚܱܝܠܬ݂ܢܻܝܢ ܗܕ݂ܐ ܓ݁ܝܪ ܐܦ݂ ܡܨܱܠܝܢܱܢ ܕܱ݁ܐܢ_ܬ݁ܘܢ ܬ݁ܬ݁ܓܱ݁ܡܪܘܢ
2 Corinthians 13:10 ܡܛܠ ܗܢܐ ܟܱ݁ܕ݂ ܪܱܚܻܝܩ ܐ_ܢܐ ܗܠܝܢ ܟ݁ܬ݂ܒ݂ ܐ_ܢܐ ܕ݁ܠܐ ܡܐ ܕ݁ܐܬ݂ܻܝܬ݂ ܩܱܫܝܐܝܻܬ݂ ܐܣܥܘܪ ܐܱܝܟ݂ ܫܘܠܛܢܐ ܕ݁ܝܱܗ_ܒ݂ ܠܻܝ ܡܪܝ ܠܒ݂ܢܝܢܟ݂ܘܢ ܘܠܐ ܠܣܘܚܦ݂ܟ݂ܘܢ
2 Corinthians 13:11 ܡܟܻ݁ܝܠ ܐܱܚܱܝ ܚܕ݂ܱܘ ܘܐܬ݂ܓܱ݁ܡ_ܪܘ ܘܐܬ݂ܒܱ݁ܝܱܐܘ ܘܱܐܘܝܘܬ݂ܐ ܘܫܱܝܢܐ ܢܗܘܐ ܒ݁ܟ݂ܘܢ ܘܱܐܠܗܐ ܕ݁ܚܘܒ݁ܐ ܘܱܕ݂ܫܱܠܡܘܬ݂ܐ ܢܗܘܐ ܥܱܡܟ݂ܘܢ
2 Corinthians 13:12 ܫܱܐܠܘ ܒܱ݁ܫܠܡܐ ܚܱܕ݂ ܕ݁ܚܱܕ݂ ܒ݁ܢܘܫܱܩܬ݁ܐ ܩܱܕܻ݁ܝܫܬ݁ܐ
2 Corinthians 13:13 ܫܐܠܻܝܢ ܒܱ݁ܫܠܡܟ݂ܘܢ ܟ݁ܠܗܘܢ ܩܱܕܻ݁ܝܫܐ
2 Corinthians 13:14 ܫܠܡܗ ܕ݁ܡܪܱܢ ܝܫܘܥ ܡܫܻܝܚܐ ܘܚܘܒ݁ܗ ܕܱ݁ܐܠܗܐ ܘܫܱܘܬ݁ܦ݂ܘܬ݂ܐ ܕ݁ܪܘܚܐ ܕ݁ܩܘܕ݂ܫܐ ܥܱܡ ܟ݁ܠܟ݂ܘܢ ܐܱܡܻܝܢ
Galatians 1:1 ܦܱ݁ܘܠܘܣ ܫܠܻܝܚܐ ܠܐ ܡܢ ܒ݁ܢܱܝܢܫܐ ܘܠܐ ܒ݁ܝܱܕ݂ ܒܱ݁ܪܢܫܐ ܐܠܐ ܒ݁ܝܱܕ݂ ܝܫܘܥ ܡܫܻܝܚܐ ܘܱܐܠܗܐ ܐܱܒ݂ܘܗ_ܝ ܗܱܘ ܕܱ݁ܐܩܻܝܡܗ ܡܢ ܒ݁ܝܬ݂ ܡܻܝܬ݂ܐ
Galatians 1:2 ܘܟ݂ܠܗܘܢ ܐܱܚܐ ܕ݁ܥܱܡܝ ܠܥܻܕ݂ܬ݂ܐ ܕܻ݁ܐܝܬ݂ ܒ݁ܓ݂ܱܠܱܛܻܝܱܐ
Galatians 1:3 ܛܱܝܒ݁ܘܬ݂ܐ ܥܱܡܟ݂ܘܢ ܘܱܫܠܡܐ ܡܢ ܐܱܠܗܐ ܐܱܒ݂ܐ ܘܡܢ ܡܪܱܢ ܝܫܘܥ ܡܫܻܝܚܐ
Galatians 1:4 ܗܱܘ ܕ݁ܝܱܗ_ܒ݂ ܢܱܦ݂ܫܗ ܚܠܦ݂ ܚܛܗܱܝܢ ܕܱ݁ܢܦ݂ܱܨܝܢ ܡܢ ܥܠܡܐ ܗܢܐ ܒܻ݁ܝܫܐ ܐܱܝܟ݂ ܨܒ݂ܝܢܗ ܕܱ݁ܐܠܗܐ ܐܱܒ݂ܘܢ
Galatians 1:5 ܕ݁ܠܗ ܫܘܒ݂ܚܐ ܠܥܠܱܡ ܥܠܡܻܝܢ ܐܱܡܻܝܢ
Galatians 1:6 ܡܬ݁ܕܱ݁ܡܱܪ ܐ_ܢܐ ܐܱܝܟܱ݁ܢܐ ܒܱ݁ܥܓ݂ܱܠ ܡܬ݂ܗܱܦ݂ܟܻ݁ܝܢ ܐܢ_ܬ݁ܘܢ ܡܢ ܡܫܻܝܚܐ ܗܱܘ ܕܱ݁ܩܪܟ݂ܘܢ ܒ݁ܛܱܝܒ݁ܘܬ݂ܗ ܠܱܐ_ܚܪܻܬ݂ܐ ܣܒ݂ܱܪܬ݂ܐ
Galatians 1:7 ܐܱܝܕ݂ܐ ܕ݁ܠܐ ܐܻܝܬ݂ܝܗ ܐܠܐ ܐ_ܢܫܐ ܗܘ ܐܻܝܬ݂ ܕ݁ܕ݂ܠܚܻܝܢ ܠܟ݂ܘܢ ܘܨܒ݂ܝܢ ܕܱ݁ܢܫܱܚܠܦ݂ܘܢ ܣܒ݂ܱܪܬ݂ܗ ܕܱ݁ܡܫܻܝܚܐ
Galatians 1:8 ܐܦ݂ ܐܢ ܚܢܱܢ ܕ݁ܝܢ ܐܱܘ ܡܱܠܱܐܟ݂ܐ ܡܢ ܫܡܱܝܐ ܢܣܱܒܱ݁ܪܟ݂ܘܢ ܠܒ݂ܱܪ ܡܢ ܡܐ ܕ݁ܣܱܒܱ݁ܪܢܟ݂ܘܢ ܢܗܘܐ ܚܪܡ
Galatians 1:9 ܐܱܝܟܱ݁ܢܐ ܕ݁ܡܢ ܠܘܩܕ݂ܱܡ ܐܡܪܬ݂ ܘܗܫܐ ܬ݁ܘܒ݂ ܐܡܱܪ ܐ_ܢܐ ܕ݁ܐܢ ܐ_ܢܫ ܡܣܱܒܱ݁ܪ ܠܟ݂ܘܢ ܠܒ݂ܱܪ ܡܢ ܡܐ ܕ݁ܩܱܒ݁ܠܬ݁ܘܢ ܢܗܘܐ ܚܪܡ
Galatians 1:10 ܗܫܐ ܓ݁ܝܪ ܠܱܒ݂ܢܱܝܢܫܐ ܗܘ ܡܦܻ݁ܝܣ ܐ_ܢܐ ܐܱܘ ܠܱܐܠܗܐ ܐܱܘ ܠܱܒ݂ܢܱܝܢܫܐ ܒ݁ܥܐ ܐ_ܢܐ ܕ݁ܐܫܦܱ݁ܪ ܐܠܘ ܓ݁ܝܪ ܥܕ݂ܱܡܐ ܠܗܫܐ ܠܱܒ݂ܢܱܝܢܫܐ ܫܦ݂ܱܪ ܗ_ܘܻܝܬ݂ ܥܱܒ݂ܕ݁ܐ ܕܱ݁ܡܫܻܝܚܐ ܠܐ ܗܘܐ ܗ_ܘܻܝܬ݂
Galatians 1:11 ܡܱܘܕܱ݁ܥ ܐ_ܢܐ ܠܟ݂ܘܢ ܕ݁ܝܢ ܐܱܚܱܝ ܕܱ݁ܣܒ݂ܱܪܬ݂ܐ ܕ݁ܐܣܬܱ݁ܒ݁ܪܱܬ݂ ܡܢܝ ܠܐ ܗܘܬ݂ ܡܢ ܒܱ݁ܪܢܫܐ
Galatians 1:12 ܐܦ݂ܠܐ ܓ݁ܝܪ ܐܢܐ ܡܢ ܒܱ݁ܪܢܫܐ ܩܱܒ݁ܠܬ݁ܗ ܘܻܝܠܦ݂ܬ݁ܗ ܐܠܐ ܒ݁ܓ݂ܠܝܢܐ ܕ݁ܝܫܘܥ ܡܫܻܝܚܐ
Galatians 1:13 ܫܡܱܥܬ݁ܘܢ ܓ݁ܝܪ ܗܘܦ݁ܟ݂ܱܝ ܕ݁ܡܢ ܩܕ݂ܻܝܡ ܕ݁ܒ݂ܻܝܗܘܕ݂ܝܘܬ݂ܐ ܕ݁ܝܱܬܻ݁ܝܪܐܝܻܬ݂ ܪܕ݂ܦ݂ ܗ_ܘܻܝܬ݂ ܥܻܕ݁_ܬ݁ܗ ܕܱ݁ܐܠܗܐ ܘܚܪܒ݂ ܗ_ܘܻܝܬ݂ ܠܗ
Galatians 1:14 ܘܡܬ݂ܝܱܬܱ݁ܪ ܗ_ܘܻܝܬ݂ ܒܻ݁ܝܗܘܕ݂ܝܘܬ݂ܐ ܛܒ݂ ܡܢ ܣܱܓܻ݁ܝܐܐ ܒ݁ܢܱܝ ܫܢܱܝ ܕܻ݁ܐܝܬ݂ ܗ_ܘܐ ܒ݁ܛܘܗܡܝ ܘܝܱܬܻ݁ܝܪܐܝܻܬ݂ ܛܐܢ ܗ_ܘܻܝܬ݂ ܒ݁ܝܘܠܦ݁ܢܐ ܕܱ݁ܐܒ݂ܗܱܝ
Galatians 1:15 ܟܱ݁ܕ݂ ܨܒ݂ܐ ܕ݁ܝܢ ܗܱܘ ܡܱܢ ܕ݁ܦ݂ܱܪܫܱܢܝ ܡܢ ܟ݁ܪܣ ܐܡܝ ܘܱܩܪܢܝ ܒ݁ܛܱܝܒ݁ܘܬ݂ܗ
Galatians 1:16 ܕ݁ܢܓ݂ܠܐ ܒ݁ܪܗ ܒܻ݁ܝ ܕ݁ܐܣܱܒ݁ܪܻܝܘܗ_ܝ ܒ݁ܥܱܡ_ܡܐ ܒܱ݁ܪ ܫܥܬ݂ܗ ܠܐ ܓ݁ܠܻܝܬ݂ ܠܒ݂ܣܪܐ ܘܠܱܕ݂ܡܐ
Galatians 1:17 ܘܠܐ ܐܙܠ_ܬ݂ ܠܐܘܪܻܫܠܡ ܠܘܬ݂ ܫܠܻܝܚܐ ܕ݁ܡܢ ܩܕ݂ܡܱܝ ܐܠܐ ܐܙܠ_ܬ݂ ܠܱܐܪܱܒ݂ܻܝܱܐ ܘܬ݂ܘܒ݂ ܗܦ݂ܟ݁ܬ݂ ܠܕ݂ܱܪܡܣܘܩ
Galatians 1:18 ܘܡܢ ܒ݁ܬ݂ܱܪ ܬ݁ܠܬ݂ ܫܢܻܝܢ ܐܙܠ_ܬ݂ ܠܐܘܪܻܫܠܡ ܕ݁ܐܚܙܐ ܠܟ݂ܻܐܦ݂ܐ ܘܩܱܘܻܝܬ݂ ܠܘܬ݂ܗ ܝܱܘܡܬ݂ܐ ܚܱܡܫܬܱ݁ܥܣܱܪ
Galatians 1:19 ܠܱܐ_ܚܪܻܝܢ ܕ݁ܝܢ ܡܢ ܫܠܻܝܚܐ ܠܐ ܚܙܻܝܬ݂ ܐܠܐ ܐܢ ܠܝܱܥܩܘܒ݂ ܐܱܚܘܗ_ܝ ܕ݁ܡܪܱܢ
Galatians 1:20 ܗܠܝܢ ܕ݁ܝܢ ܕ݁ܟ݂ܬ݂ܒ݂ ܐ_ܢܐ ܠܟ݂ܘܢ ܗܐ ܩܕ݂ܡ ܐܱܠܗܐ ܕ݁ܠܐ ܡܟ݂ܱܕ݁ܒ݂ ܐ_ܢܐ
Galatians 1:21 ܡܢ ܒ݁ܬ݂ܱܪ ܗܠܝܢ ܐܬ݂ܻܝܬ݂ ܠܱܐܬ݂ܪܱܘܬ݂ܐ ܕ݁ܣܘܪܻܝܱܐ ܘܱܕ݂ܩܻܝܠܻܝܩܻܝܱܐ
Galatians 1:22 ܘܠܐ ܝܕ݂ܥܢ ܗ_ܘܱܝ ܠܻܝ ܒܱ݁ܐܦܻ݁ܝܢ ܥܻܕ݂ܬ݂ܐ ܕ݁ܒ݂ܻܝܗܘܕ݂ ܗܠܝܢ ܕ݁ܒ݂ܱܡܫܻܝܚܐ
Galatians 1:23 ܐܠܐ ܗܕ݂ܐ ܒܱ݁ܠܚܘܕ݂ ܫܡܥܻܝܢ ܗ_ܘܱܘ ܕ݁ܗܱܘ ܕ݁ܡܢ ܩܕ݂ܻܝܡ ܪܕ݂ܦ݂ ܗ_ܘܐ ܠܱܢ ܗܫܐ ܗܐ ܡܣܱܒܱ݁ܪ ܗܱܝܡܢܘܬ݂ܐ ܗܝ ܕ݁ܡܢ ܩܕ݂ܡ ܙܱܒ݂ܢܐ ܡܣܱܚܦ݂ ܗ_ܘܐ
Galatians 1:24 ܘܱܡܫܱܒ݁ܚܻܝܢ ܗ_ܘܱܘ ܒܻ݁ܝ ܠܱܐܠܗܐ
Galatians 2:1 ܬ݁ܘܒ݂ ܕ݁ܝܢ ܡܢ ܒ݁ܬ݂ܱܪ ܐܱܪܒܱ݁ܥܣܪܐ ܫܢܻܝܢ ܣܠܩܬ݂ ܠܐܘܪܻܫܠܡ ܥܱܡ ܒܱ݁ܪܢܱܒ݂ܱܐ ܘܕ݂ܒ݂ܪܬ݂ ܥܱܡܝ ܠܛܻܛܘܣ
Galatians 2:2 ܣܠܩܬ݂ ܕ݁ܝܢ ܒ݁ܓ݂ܠܝܢܐ ܘܱܓ݂ܠܻܝܬ݂ ܠܗܘܢ ܣܒ݂ܱܪܬ݂ܐ ܕ݁ܡܱܟ݂ܪܙ ܐ_ܢܐ ܒ݁ܥܱܡ_ܡܐ ܘܚܱܘܻܝܬ݂ܗ ܠܱܐܝܠܝܢ ܕ݁ܡܣܬܱ݁ܒ݂ܪܻܝܢ ܗ_ܘܱܘ ܕ݁ܡܕ݁ܡ ܐܻܝܬ݂ܱܝܗܘܢ ܒܱ݁ܝܢܱܝ ܘܱܠܗܘܢ ܕܱ݁ܡ ܣܪܻܝܩܐܝܻܬ݂ ܪܗܛܬ݂ ܐܱܘ ܪܗܛ ܐ_ܢܐ
Galatians 2:3 ܐܦ݂ ܛܻܛܘܣ ܕ݁ܥܱܡܝ ܕܱ݁ܐܪܡܝܐ ܗ_ܘܐ ܠܐ ܐܬ݂ܐܢܣ ܕ݁ܢܓ݂ܙܘܪ
Galatians 2:4 ܡܛܠ ܕ݁ܝܢ ܐܱܚܐ ܕܱ݁ܓ݁ܠܐ ܕ݁ܥܱܠܘ ܥܠܱܝܢ ܕ݁ܢܓ݁ܫܘܢ ܚܻܐܪܘܬ݂ܐ ܕܻ݁ܐܝܬ݂ ܠܱܢ ܒ݁ܝܫܘܥ ܡܫܻܝܚܐ ܐܱܝܟܱ݁ܢܐ ܕܱ݁ܢܫܱܥܒ݁ܕ݂ܘܢܢܝ
Galatians 2:5 ܐܦ݂ܠܐ ܡܠܐ ܫܥܐ ܐܬ݂ܪܡܻܝܢ ܠܫܘܥܒ݁ܕ݂ܗܘܢ ܕܱ݁ܫܪܪܗ ܕܱ݁ܣܒ݂ܱܪܬ݂ܐ ܢܩܱܘܐ ܠܘܬ݂ܟ݂ܘܢ
Galatians 2:6 ܗܢܘܢ ܕ݁ܝܢ ܕ݁ܡܣܬܱ݁ܒ݂ܪܻܝܢ ܕܻ݁ܐܝܬ݂ܱܝܗܘܢ ܡܕ݁ܡ ܡܱܢ ܕ݁ܝܢ ܐܻܝܬ݂ܱܝܗܘܢ ܠܐ ܒ݁ܛܻܝܠ ܠܻܝ ܐܱܠܗܐ ܓ݁ܝܪ ܒܱ݁ܐܦܱ݁ܝ ܒ݁ܢܱܝܢܫܐ ܠܐ ܢܣܒ݂ ܗܢܘܢ ܕ݁ܝܢ ܗܠܝܢ ܡܕ݁ܡ ܠܐ ܐܱܘܣܦ݂ܘ ܠܻܝ
Galatians 2:7 ܐܠܐ ܐ_ܚܪܢܝܐܝܻܬ݂ ܚܙܱܘ ܓ݁ܝܪ ܕ݁ܐܬ݂ܗܱܝܡܢܬ݂ ܣܒ݂ܱܪܬ݂ܐ ܕ݁ܥܘܪܠܘܬ݂ܐ ܐܱܝܟ݂ ܕ݁ܐܬ݂ܗܱܝܡܱܢ ܟܻ݁ܐܦ݂ܐ ܒܱ݁ܓ݂ܙܘܪܬ݁ܐ
Galatians 2:8 ܗܱܘ ܓ݁ܝܪ ܕ݁ܚܱܦ݁ܛ ܠܟ݂ܻܐܦ݂ܐ ܒܱ݁ܫܠܻܝܚܘܬ݂ܐ ܕܱ݁ܓ݂ܙܘܪܬ݁ܐ ܚܱܦ݁ܛ ܐܦ݂ ܠܻܝ ܒܱ݁ܫܠܻܝܚܘܬ݂ܐ ܕ݁ܥܱܡ_ܡܐ
Galatians 2:9 ܘܟ݂ܱܕ݂ ܝܻܕ݂ܱܥܘ ܛܱܝܒ݁ܘܬ݂ܐ ܕ݁ܐܬ݂ܝܱܗܒܱ݁ܬ݂ ܠܻܝ ܝܱܥܩܘܒ݂ ܘܟ݂ܻܐܦ݂ܐ ܘܝܘܚܱܢܢ ܗܢܘܢ ܕ݁ܡܣܬܱ݁ܒ݂ܪܻܝܢ ܗ_ܘܱܘ ܕܻ݁ܐܝܬ݂ܱܝܗܘܢ ܥܱܡܘܕ݂ܐ ܝܱܡܻܝܢܐ ܕ݁ܫܱܘܬ݁ܦ݂ܘܬ݂ܐ ܝܱܗ_ܒ݂ܘ ܠܻܝ ܘܱܠܒ݂ܱܪܢܱܒ݂ܱܐ ܕܱ݁ܚܢܱܢ ܒ݁ܥܱܡ_ܡܐ ܘܗܢܘܢ ܒܱ݁ܓ݂ܙܘܪܬ݁ܐ
Galatians 2:10 ܒܱ݁ܠܚܘܕ݂ ܕܱ݁ܠܡܣܟܻ݁ܢܐ ܗܘܱܝܢ ܥܗܕܻ݁ܝܢܱܢ ܘܐܬ݂ܒ݁ܛܠ ܠܻܝ ܕ݁ܗܻܝ ܗܕ݂ܐ ܐܥܒ݁ܕ݂ܻܝܗ
Galatians 2:11 ܟܱ݁ܕ݂ ܐܬ݂ܐ ܕ݁ܝܢ ܟܻ݁ܐܦ݂ܐ ܠܱܐܢܛܻܝܘܟ݂ܻܝ ܒܱ݁ܐܦܱ݁ܘܗ_ܝ ܐܱܟ݁ܣܬ݁ܗ ܡܛܠ ܕ݁ܡܬ݁ܬܱ݁ܩܠܻܝܢ ܗ_ܘܱܘ ܒ݁ܗ
Galatians 2:12 ܕ݁ܥܱܕ݂ܠܐ ܢܻܐܬ݂ܘܢ ܐ_ܢܫܐ ܡܢ ܠܘܬ݂ ܝܱܥܩܘܒ݂ ܥܱܡ ܥܱܡ_ܡܐ ܐܟ݂ܠ ܗ_ܘܐ ܟܱ݁ܕ݂ ܐܬ݂ܱܘ ܕ݁ܝܢ ܢܓ݂ܱܕ݂ ܗ_ܘܐ ܢܱܦ݂ܫܗ ܘܱܦ݂ܪܱܫ ܡܛܠ ܕ݁ܕ݂ܚܠ ܗ_ܘܐ ܡܢ ܗܢܘܢ ܕ݁ܡܢ ܓ݁ܙܘܪܬ݁ܐ
Galatians 2:13 ܘܐܬ݂ܪܡܻܝܘ ܗ_ܘܱܘ ܥܱܡܗ ܠܗܕ݂ܐ ܐܦ݂ ܫܱܪܟ݁ܐ ܕܻ݁ܝܗܘܕ݂ܝܐ ܗܟ݂ܱܢܐ ܕ݁ܐܦ݂ ܒܱ݁ܪܢܱܒ݂ܱܐ ܐܬ݂ܕ݁ܒ݂ܱܪ ܗ_ܘܐ ܠܡܣܱܒ݂ ܒܱ݁ܐܦܱ݁ܝܗܘܢ
Galatians 2:14 ܘܟ݂ܱܕ݂ ܚܙܻܝܬ݂ ܕ݁ܠܐ ܐܙܻܠ_ܝܢ ܬ݁ܪܻܝܨܐܝܻܬ݂ ܒܱ݁ܫܪܪܗ ܕ݁ܐܘܱܢܓ݁ܠܻܝܘܢ ܐܡܪܬ݂ ܠܟ݂ܻܐܦ݂ܐ ܠܥܻܝܢ ܟ݁ܠܗܘܢ ܐܢ ܐܱܢ_ܬ݁ ܕܻ݁ܝܗܘܕ݂ܝܐ ܐܱܢ_ܬ݁ ܐܱܪܡܐܝܻܬ݂ ܚܝܐ ܐܱܢ_ܬ݁ ܘܠܐ ܝܻܗܘܕ݂ܐܝܻܬ݂ ܐܱܝܟܱ݁ܢܐ ܐܠܨ ܐܱܢ_ܬ݁ ܠܥܱܡ_ܡܐ ܕܻ݁ܝܗܘܕ݂ܐܝܻܬ݂ ܢܻܚܘܢ
Galatians 2:15 ܚܢܱܢ ܓ݁ܝܪ ܕ݁ܡܢ ܟ݁ܝܢܱܢ ܝܻܗܘܕ݂ܝܐ ܚ_ܢܱܢ ܘܠܐ ܗܘܱܝܢ ܡܢ ܥܱܡ_ܡܐ ܚܱܛܝܐ
Galatians 2:16 ܡܛܠ ܕ݁ܝܕ݂ܥܻܝܢܱܢ ܕ݁ܠܐ ܡܙܕܱ݁ܕܱ݁ܩ ܒܱ݁ܪܢܫܐ ܡܢ ܥܒ݂ܕ݂ܐ ܕ݁ܢܡܘܣܐ ܐܠܐ ܒ݁ܗܱܝܡܢܘܬ݂ܐ ܕ݁ܝܫܘܥ ܡܫܻܝܚܐ ܐܦ݂ ܚܢܱܢ ܒ݁ܗ ܒ݁ܝܫܘܥ ܡܫܻܝܚܐ ܗܱܝܡܢܢ ܕ݁ܡܢ ܗܱܝܡܢܘܬ݂ܗ ܕܱ݁ܡܫܻܝܚܐ ܢܙܕܱ݁ܕܱ݁ܩ ܘܠܐ ܡܢ ܥܒ݂ܕ݂ܐ ܕ݁ܢܡܘܣܐ ܡܛܠ ܕ݁ܡܢ ܥܒ݂ܕ݂ܐ ܕ݁ܢܡܘܣܐ ܠܐ ܡܙܕܱ݁ܕܱ݁ܩ ܟ݁ܠ ܒ݁ܣܱܪ
Galatians 2:17 ܐܢ ܕ݁ܝܢ ܟܱ݁ܕ݂ ܒ݁ܥܝܢܱܢ ܕ݁ܢܙܕܱ݁ܕܱ݁ܩ ܒܱ݁ܡܫܻܝܚܐ ܐܫܬ݁ܟ݂ܱܚܢ ܠܱܢ ܐܦ݂ ܚܢܱܢ ܚܱܛܝܐ ܡܕ݂ܝܢ ܝܫܘܥ ܡܫܻܝܚܐ ܡܫܱܡܫܢܐ ܗ_ܘ ܕܱ݁ܚܛܻܝܬ݂ܐ ܚܣ
Galatians 2:18 ܐܢ ܓ݁ܝܪ ܠܱܐܝܠܝܢ ܕ݁ܣܬ݂ܪܬ݂ ܬ݁ܘܒ݂ ܠܗܝܢ ܒ݁ܢܐ ܐ_ܢܐ ܚܱܘܻܝܬ݂ ܥܱܠ ܢܱܦ݂ܫܝ ܕ݁ܥܒ݂ܱܪ ܥܱܠ ܦ݁ܘܩܕ݁ܢܐ ܐ_ܢܐ
Galatians 2:19 ܐܢܐ ܓ݁ܝܪ ܒ݁ܢܡܘܣܐ ܠܢܡܘܣܐ ܡܻܝܬ݂ܬ݂ ܕ݁ܠܱܐܠܗܐ ܐܻܚܐ
Galatians 2:20 ܘܥܱܡ ܡܫܻܝܚܐ ܙܩܻܝܦ݂ ܐ_ܢܐ ܘܡܟܻ݁ܝܠ ܠܐ ܗ_ܘܐ ܐܢܐ ܚܱܝ ܐ_ܢܐ ܐܠܐ ܚܱܝ ܒܻ݁ܝ ܡܫܻܝܚܐ ܘܗܢܐ ܕ݁ܗܫܐ ܚܱܝ ܐ_ܢܐ ܒܱ݁ܒ݂ܣܱܪ ܒ݁ܗܱܝܡܢܘܬ݂ܐ ܗ_ܘ ܕܱ݁ܒ݂ܪܗ ܕܱ݁ܐܠܗܐ ܚܱܝ ܐ_ܢܐ ܗܱܘ ܕܱ݁ܐܚܒ݂ܱܢ ܘܝܱܗ_ܒ݂ ܢܱܦ݂ܫܗ ܚܠܦ݂ܱܝܢ
Galatians 2:21 ܠܐ ܛܠܡ ܐ_ܢܐ ܛܱܝܒ݁ܘܬ݂ܗ ܕܱ݁ܐܠܗܐ ܐܢ ܓ݁ܝܪ ܒ݁ܝܱܕ݂ ܢܡܘܣܐ ܗ_ܝ ܙܱܕܻ݁ܝܩܘܬ݂ܐ ܡܫܻܝܚܐ ܡܱܓ݁ܢ ܡܻܝܬ݂
Galatians 3:1 ܐܘ ܚܱܣܻܝܪܱܝ ܪܥܝܢܐ ܓܱ݁ܠܱܛܝܐ ܡܱܢܘ ܚܣܱܡ ܒ݁ܟ݂ܘܢ ܕ݁ܗܐ ܐܱܝܟ݂ ܗܱܘ ܕܱ݁ܡܨܪ ܨܻܝܪ ܗ_ܘܐ ܩܕ݂ܡ ܥܱܝܢܱܝܟ݁ܘܢ ܝܫܘܥ ܡܫܻܝܚܐ ܟܱ݁ܕ݂ ܨܠܻܝܒ݂
Galatians 3:2 ܗܕ݂ܐ ܒܱ݁ܠܚܘܕ݂ ܨܒ݂ܐ ܐ_ܢܐ ܕ݁ܐܕܱ݁ܥ ܡܢܟ݂ܘܢ ܡܢ ܥܒ݂ܕ݂ܐ ܕ݁ܢܡܘܣܐ ܢܣܱܒ݂ܬ݁ܘܢ ܪܘܚܐ ܐܱܘ ܡܢ ܫܡܥܐ ܕ݁ܗܱܝܡܢܘܬ݂ܐ
Galatians 3:3 ܗܟ݂ܱܢܐ ܣܱܟ݂ܠܻܝܢ ܐܢ_ܬ݁ܘܢ ܕ݁ܫܱܪܻܝܬ݁ܘܢ ܒ݁ܪܘܚܐ ܘܗܫܐ ܒܱ݁ܒ݂ܣܱܪ ܡܫܱܠܡܻܝܢ ܐܢ_ܬ݁ܘܢ
Galatians 3:4 ܗܠܝܢ ܟ݁ܠܗܝܢ ܐܻܝܩܻܐ ܣܱܝܒܱ݁ܪܬ݁ܘܢ ܘܐܫܬ݁ܘܦ݂ ܕ݁ܝܢ ܐܻܝܩܻܐ
Galatians 3:5 ܗܱܘ ܗܟ݂ܻܝܠ ܕ݁ܝܱܗ_ܒ݂ ܒ݁ܟ݂ܘܢ ܪܘܚܐ ܘܣܥܱܪ ܒ݁ܟ݂ܘܢ ܚܱܝܠܐ ܡܢ ܥܒ݂ܕ݂ܐ ܕ݁ܢܡܘܣܐ ܐܱܘ ܡܢ ܫܡܥܐ ܕ݁ܗܱܝܡܢܘܬ݂ܐ
Galatians 3:6 ܐܱܝܟܱ݁ܢܐ ܕ݁ܗܱܝܡܢ ܐܱܒ݂ܪܗܡ ܠܱܐܠܗܐ ܘܐܬ݂ܚܱܫܒܱ݁ܬ݂ ܠܗ ܠܙܱܕܻ݁ܝܩܘ
Galatians 3:7 ܕܱ݁ܥܘ ܗܟ݂ܻܝܠ ܕܱ݁ܐܝܠܝܢ ܕ݁ܡܢ ܗܱܝܡܢܘܬ݂ܐ ܐܢܘܢ ܗܢܘܢ ܐܢܘܢ ܒ݁ܢܱܝܐ ܕܱ݁ܐܒ݂ܪܗܡ
Galatians 3:8 ܡܛܠ ܓ݁ܝܪ ܕ݁ܩܱܕ݁ܡ ܝܻܕ݂ܱܥ ܐܱܠܗܐ ܕܱ݁ܒ݂ܗܱܝܡܢܘܬ݂ܐ ܗ_ܘ ܡܙܕܱ݁ܕ݁ܩܻܝܢ ܥܱܡ_ܡܐ ܩܱܕ݁ܡ ܣܱܒܱ݁ܪ ܠܱܐܒ݂ܪܗܡ ܐܱܝܟ݂ ܕ݁ܐܡܱܪ ܟ݁ܬ݂ܒ݂ܐ ܩܱܕܻ݁ܝܫܐ ܕ݁ܒ݂ܟ݂ ܢܬ݂ܒܱ݁ܪܟ݂ܘܢ ܟ݁ܠܗܘܢ ܥܱܡ_ܡܐ
Galatians 3:9 ܡܕ݂ܝܢ ܡܗܱܝܡܢܐ ܗ_ܘ ܡܬ݂ܒܱ݁ܪܟ݂ܻܝܢ ܒܱ݁ܐܒ݂ܪܗܡ ܡܗܱܝܡܢܐ
Galatians 3:10 ܐܱܝܠܝܢ ܓ݁ܝܪ ܕ݁ܡܢ ܥܒ݂ܕ݂ܐ ܐܢܘܢ ܕ݁ܢܡܘܣܐ ܬ݁ܚܝܬ݂ ܠܱܘܛܬ݂ܐ ܐܢܘܢ ܟ݁ܬ݂ܻܝܒ݂ ܓ݁ܝܪ ܕ݁ܠܻܝܛ ܗ_ܘ ܟ݁ܠܡܱܢ ܕ݁ܠܐ ܢܥܒ݁ܕ݂ ܟ݁ܠ ܕܱ݁ܟ݂ܬ݂ܻܝܒ݂ ܒ݁ܢܡܘܣܐ ܗܢܐ
Galatians 3:11 ܕ݁ܠܐ ܕ݁ܝܢ ܡܙܕܱ݁ܕܱ݁ܩ ܐ_ܢܫ ܒ݁ܢܡܘܣܐ ܠܘܬ݂ ܐܱܠܗܐ ܗܕ݂ܐ ܓܱ݁ܠܝܐ ܗ_ܝ ܡܛܠ ܕܱ݁ܟ݂ܬ݂ܻܝܒ݂ ܕ݁ܙܱܕܻ݁ܝܩܐ ܒ݁ܗܱܝܡܢܘܬ݂ܐ ܢܻܚܐ
Galatians 3:12 ܢܡܘܣܐ ܕ݁ܝܢ ܠܐ ܗ_ܘܐ ܡܢ ܗܱܝܡܢܘܬ݂ܐ ܐܠܐ ܡܱܢ ܕ݁ܢܥܒ݁ܕ݂ ܐܱܝܠܝܢ ܕܱ݁ܟ݂ܬ݂ܻܝܒ݂ܢ ܒ݁ܗ ܢܻܚܐ ܒ݁ܗܝܢ
Galatians 3:13 ܠܱܢ ܕ݁ܝܢ ܡܫܻܝܚܐ ܙܱܒ݂ܢܱܢ ܡܢ ܠܱܘܛܬ݂ܐ ܕ݁ܢܡܘܣܐ ܘܗܘ ܗܘܐ ܚܠܦ݂ܱܝܢ ܠܱܘܛܬ݂ܐ ܟ݁ܬ݂ܻܝܒ݂ ܓ݁ܝܪ ܕ݁ܠܻܝܛ ܗ_ܘ ܟ݁ܠܡܱܢ ܕ݁ܡܬ݁ܬ݁ܠܐ ܒ݁ܩܱܝܣܐ
Galatians 3:14 ܕܱ݁ܒ݂ܥܱܡ_ܡܐ ܬ݁ܗܘܐ ܒ݁ܘܪܟ݁ܬ݂ܗ ܕܱ݁ܐܒ݂ܪܗܡ ܒ݁ܝܫܘܥ ܡܫܻܝܚܐ ܘܱܚܢܱܢ ܢܣܱܒ݂ ܫܘܘ_ܕ݁ܝܐ ܕ݁ܪܘܚܐ ܒ݁ܗܱܝܡܢܘܬ݂ܐ
Galatians 3:15 ܐܱܚܱܝ ܐܱܝܟ݂ ܕ݁ܒ݂ܝܬ݂ ܒ݁ܢܱܝܢܫܐ ܐܡܱܪ ܐ_ܢܐ ܕ݁ܕ݂ܻܝܱܬ݂ܻܩܻܐ ܕ݁ܒ݂ܱܪܢܫܐ ܕ݁ܐܫܬܱ݁ܪܪܱܬ݂ ܐ_ܢܫ ܠܐ ܡܱܣܠܐ ܐܱܘ ܡܫܱܚܠܦ݂ ܒ݁ܗ ܡܕ݁ܡ
Galatians 3:16 ܠܱܐܒ݂ܪܗܡ ܕ݁ܝܢ ܐܬ݂ܡܠܟ݂ ܡܘܠܟ݁ܢܐ ܘܱܠܙܱܪܥܗ ܘܠܐ ܐܡܱܪ ܠܗ ܕܱ݁ܠܙܱܪܥܱܝܟ݁ ܐܱܝܟ݂ ܕܱ݁ܠܣܱܓܻ݁ܝܐܐ ܐܠܐ ܠܙܱܪܥܟ݂ ܐܱܝܟ݂ ܕܱ݁ܠܚܱܕ݂ ܗܱܘ ܕܻ݁ܐܝܬ݂ܱܘܗ_ܝ ܡܫܻܝܚܐ
Galatians 3:17 ܗܕ݂ܐ ܕ݁ܝܢ ܐܡܱܪ ܐ_ܢܐ ܕ݁ܕ݂ܻܝܱܬ݂ܻܩܻܐ ܕ݁ܡܢ ܩܕ݂ܻܝܡ ܐܫܬܱ݁ܪܪܱܬ݂ ܡܢ ܐܱܠܗܐ ܒܱ݁ܡܫܻܝܚܐ ܢܡܘܣܐ ܗܘ ܕܱ݁ܗܘܐ ܡܢ ܒ݁ܬ݂ܱܪ ܐܱܪܒܱ݁ܥ ܡܐܐ ܘܱܬ݂ܠܬ݂ܻܝܢ ܫܢܻܝܢ ܠܐ ܡܫܟܱ݁ܚ ܕ݁ܢܱܣܠܝܗ ܘܱܢܒ݂ܱܛܠ ܡܘܠܟ݁ܢܐ
Galatians 3:18 ܐܢ ܕ݁ܝܢ ܡܢ ܢܡܘܣܐ ܗ_ܝ ܝܪܬ݁ܘܬ݂ܐ ܡܟܻ݁ܝܠ ܠܐ ܗ_ܘܬ݂ ܡܢ ܡܘܠܟ݁ܢܐ ܠܱܐܒ݂ܪܗܡ ܕ݁ܝܢ ܒ݁ܡܘܠܟ݁ܢܐ ܗ_ܘ ܝܱܗ_ܒ݂ ܠܗ ܐܱܠܗܐ
Galatians 3:19 ܡܢܐ ܗܟ݂ܻܝܠ ܢܡܘܣܐ ܡܛܠ ܡܱܣܛܝܢܘܬ݂ܐ ܐܬ݁ܬܱ݁ܘܣܱܦ݂ ܥܕ݂ܱܡܐ ܕ݁ܢܻܐܬ݂ܐ ܙܱܪܥܐ ܗܱܘ ܕ݁ܠܗ ܗܘܐ ܫܘܘ_ܕ݁ܝܐ ܘܐܬ݂ܻܝܗܒ݂ ܗܘ ܢܡܘܣܐ ܒ݁ܝܱܕ݂ ܡܱܠܱܐܟ݂ܐ ܒܻ݁ܐܝܕ݂ܐ ܕ݁ܡܨܥܝܐ
Galatians 3:20 ܡܨܥܝܐ ܕ݁ܝܢ ܠܐ ܗ_ܘܐ ܕ݁ܚܱܕ݂ ܐܱܠܗܐ ܕ݁ܝܢ ܚܱܕ݂ ܗ_ܘ
Galatians 3:21 ܢܡܘܣܐ ܗܟ݂ܻܝܠ ܣܱܩܘܒ݂ܠܐ ܗ_ܘ ܕ݁ܡܘܠܟ݁ܢܐ ܕܱ݁ܐܠܗܐ ܚܣ ܐܠܘ ܓ݁ܝܪ ܐܬ݂ܻܝܗܒ݂ ܗ_ܘܐ ܢܡܘܣܐ ܐܱܝܢܐ ܕ݁ܡܫܟܱ݁ܚ ܗ_ܘܐ ܠܡܱܚܝܘ ܫܱܪܻܝܪܐܝܻܬ݂ ܡܢ ܢܡܘܣܐ ܗܘܝܐ ܗ_ܘܬ݂ ܙܱܕܻ݁ܝܩܘܬ݂ܐ
Galatians 3:22 ܐܠܐ ܚܒ݂ܱܫ ܟ݁ܬ݂ܒ݂ܐ ܟ݁ܠܡܕ݁ܡ ܬ݁ܚܝܬ݂ ܚܛܻܝܬ݂ܐ ܕ݁ܡܘܠܟ݁ܢܐ ܒ݁ܗܱܝܡܢܘܬ݂ܐ ܕ݁ܝܫܘܥ ܡܫܻܝܚܐ ܢܬ݂ܻܝܗܒ݂ ܠܱܐܝܠܝܢ ܕܱ݁ܡܗܱܝܡܢܻܝܢ
Galatians 3:23 ܥܱܕ݂ܠܐ ܕ݁ܝܢ ܬܻ݁ܐܬ݂ܐ ܗܱܝܡܢܘܬ݂ܐ ܢܡܘܣܐ ܢܛܱܪ ܗ_ܘܐ ܠܱܢ ܟܱ݁ܕ݂ ܚܒ݂ܻܝܫܻܝܢܱܢ ܠܗܱܝܡܢܘܬ݂ܐ ܕܱ݁ܥܬ݂ܻܝܕ݂ܐ ܗܘܬ݂ ܠܡܬ݂ܓ݁ܠܝܘ
Galatians 3:24 ܢܡܘܣܐ ܗܟ݂ܻܝܠ ܬ݁ܪܐܐ ܗܘܐ ܠܱܢ ܠܘܬ݂ ܡܫܻܝܚܐ ܕ݁ܡܢ ܗܱܝܡܢܘܬ݂ܐ ܢܙܕܱ݁ܕܱ݁ܩ
Galatians 3:25 ܟܱ݁ܕ݂ ܐܬ݂ܬ݂ ܕ݁ܝܢ ܗܱܝܡܢܘܬ݂ܐ ܠܐ ܗܘܱܝܢ ܬ݁ܚܝܬ݂ ܬ݁ܪܐܐ
Galatians 3:26 ܟ݁ܠܟ݂ܘܢ ܓ݁ܝܪ ܒ݁ܢܱܝܐ ܐܱܢ_ܬ݁ܘܢ ܕܱ݁ܐܠܗܐ ܒ݁ܗܱܝܡܢܘܬ݂ܐ ܕ݁ܝܫܘܥ ܡܫܻܝܚܐ
Galatians 3:27 ܐܱܝܠܝܢ ܓ݁ܝܪ ܕ݁ܒ݂ܱܡܫܻܝܚܐ ܥܡܱܕ݁ܬ݁ܘܢ ܠܱܡܫܻܝܚܐ ܠܒ݂ܫܬ݁ܘܢ
Galatians 3:28 ܠܱܝܬ݁ ܝܻܗܘܕ݂ܝܐ ܘܠܐ ܐܱܪܡܝܐ ܠܱܝܬ݁ ܥܱܒ݂ܕ݁ܐ ܘܠܐ ܒܱ݁ܪ ܚܻܐܪܐ ܠܱܝܬ݁ ܕ݁ܟ݂ܪܐ ܘܠܐ ܢܩܒ݁ܬ݂ܐ ܟ݁ܠܟ݂ܘܢ ܓ݁ܝܪ ܚܱܕ݂ ܐܱܢ_ܬ݁ܘܢ ܒ݁ܝܫܘܥ ܡܫܻܝܚܐ
Galatians 3:29 ܘܐܢ ܕܱ݁ܡܫܻܝܚܐ ܐܢ_ܬ݁ܘܢ ܡܟܻ݁ܝܠ ܙܱܪܥܗ ܐܱܢ_ܬ݁ܘܢ ܕܱ݁ܐܒ݂ܪܗܡ ܘܝܪܬ݁ܐ ܒ݁ܡܘܠܟ݁ܢܐ
Galatians 4:1 ܐܡܱܪ ܐ_ܢܐ ܕ݁ܝܢ ܕܱ݁ܟ݂ܡܐ ܙܱܒ݂ܢܐ ܕ݁ܝܪܬ݁ܐ ܛܠܐ ܠܐ ܦ݁ܪܻܝܫ ܡܢ ܥܱܒ݂ܕ݁ܐ ܟܱ݁ܕ݂ ܡܪܐ ܗ_ܘ ܕ݁ܟ݂ܠܗܘܢ
Galatians 4:2 ܐܠܐ ܬ݁ܚܝܬ݂ ܐܦܻ݁ܛܪܘܦ݁ܐ ܐܻܝܬ݂ܱܘܗ_ܝ ܘܪܱܒܱ݁ܝ ܒ݁ܬ݁ܐ ܥܕ݂ܱܡܐ ܠܙܱܒ݂ܢܐ ܕ݁ܣܡ ܐܱܒ݂ܘܗ_ܝ
Galatians 4:3 ܗܟ݂ܱܢܐ ܐܦ݂ ܚܢܱܢ ܟܱ݁ܕ݂ ܝܱܠܘܕ݂ܐ ܗ_ܘܱܝܢ ܬ݁ܚܝܬ݂ ܐܣܛܘܟ݁ܣܱܘܗ_ܝ ܕ݁ܥܠܡܐ ܡܫܱܥܒ݁ܕ݂ܻܝܢ ܗܘܱܝܢ
Galatians 4:4 ܟܱ݁ܕ݂ ܡܛܐ ܕ݁ܝܢ ܫܘܠܡܗ ܕ݁ܙܱܒ݂ܢܐ ܫܱܕܱ݁ܪ ܐܱܠܗܐ ܠܱܒ݂ܪܗ ܘܱܗܘܐ ܡܢ ܐܱܢ_ܬ݁ܬ݂ܐ ܘܱܗܘܐ ܬ݁ܚܝܬ݂ ܢܡܘܣܐ
Galatians 4:5 ܕ݁ܠܱܐܝܠܝܢ ܕܱ݁ܬ݂ܚܝܬ݂ ܢܡܘܣܐ ܐܢܘܢ ܢܙܒ݁ܢ ܘܱܢܩܱܒ݁ܠ ܣܻܝܡܱܬ݂ ܒ݁ܢܱܝܐ
Galatians 4:6 ܘܕ݂ܻܐܝܬ݂ܱܝܟ݁ܘܢ ܕ݁ܝܢ ܒ݁ܢܱܝܐ ܫܱܕܱ݁ܪ ܐܱܠܗܐ ܪܘܚܐ ܕܱ݁ܒ݂ܪܗ ܠܠܒܱ݁ܘܬ݂ܟ݂ܘܢ ܗܝ ܕ݁ܩܪܝܐ ܐܱܒ݂ܱܐ ܐܱܒ݂ܘܢ
Galatians 4:7 ܡܟܻ݁ܝܠ ܠܐ ܗܘܱܝܬ݁ܘܢ ܥܱܒ݂ܕ݁ܐ ܐܠܐ ܒ݁ܢܱܝܐ ܘܐܢ ܒ݁ܢܱܝܐ ܐܦ݂ ܝܪܬ݁ܐ ܕܱ݁ܐܠܗܐ ܒ݁ܝܱܕ݂ ܝܫܘܥ ܡܫܻܝܚܐ
Galatians 4:8 ܗܝܕ݁ܝܢ ܓ݁ܝܪ ܟܱ݁ܕ݂ ܠܐ ܝܕ݂ܥܻܝܢ ܗ_ܘܱܝܬ݁ܘܢ ܠܱܐܠܗܐ ܦ݁ܠܱܚܬ݁ܘܢ ܠܗܢܘܢ ܕ݁ܡܢ ܟ݁ܝܢܗܘܢ ܠܐ ܗ_ܘܱܘ ܐܱܠܗܐ
Galatians 4:9 ܗܫܐ ܕ݁ܝܢ ܕܻ݁ܝܕ݂ܱܥܬ݁ܘܢ ܠܱܐܠܗܐ ܘܝܱܬܻ݁ܝܪܐܝܻܬ݂ ܕ݁ܐܬ݂ܻܝܕ݂ܱܥܬ݁ܘܢ ܡܢ ܐܱܠܗܐ ܬ݁ܘܒ݂ ܗܦ݂ܱܟ݂ܬ݁ܘܢ ܠܟ݂ܘܢ ܥܱܠ ܗܢܘܢ ܐܣܛܘܟ݁ܣܐ ܡܱܪܥܐ ܘܡܣܟܻ݁ܢܐ ܘܡܢ ܕ݁ܪܻܝܫ ܨܒ݂ܝܬ݁ܘܢ ܠܡܫܬܱ݁ܥܒ݁ܕ݂ܘ ܠܗܘܢ
Galatians 4:10 ܝܱܘܡܐ ܘܝܱܪܚܐ ܘܙܱܒ݂ܢܐ ܘܱܫܢܱܝܐ ܢܛܪܻܝܬ݁ܘܢ
Galatians 4:11 ܕ݁ܚܠ ܐ_ܢܐ ܕܱ݁ܠܡܐ ܣܪܻܝܩܐܝܻܬ݂ ܠܻܐܝܬ݂ ܒ݁ܟ݂ܘܢ
Galatians 4:12 ܗܘܱܘ ܐܱܟ݂ܘܬ݂ܝ ܡܛܠ ܕ݁ܐܦ݂ ܐܢܐ ܐܱܟ݂ܘܬ݂ܟ݂ܘܢ ܗܘܻܝܬ݂ ܐܱܚܱܝ ܒ݁ܥܐ ܐ_ܢܐ ܡܢܟ݂ܘܢ ܠܐ ܡܕ݁ܡ ܐܱܣܟ݁ܠܬ݁ܘܢ ܒܻ݁ܝ
Galatians 4:13 ܝܕ݂ܥܻܝܢ ܐܢ_ܬ݁ܘܢ ܓ݁ܝܪ ܕ݁ܒ݂ܱܟ݂ܪܻܝܗܘܬ݂ ܒ݁ܣܪܝ ܣܱܒܱ݁ܪܬ݁ܟ݂ܘܢ ܗ_ܘܻܝܬ݂ ܡܢ ܩܕ݂ܻܝܡ
Galatians 4:14 ܘܢܣܝܘܢܐ ܕ݁ܒ݂ܣܪܝ ܠܐ ܫܛܬ݁ܘܢ ܘܠܐ ܢܱܕ݁ܬ݁ܘܢ ܐܠܐ ܐܱܝܟ݂ ܕܱ݁ܠܡܱܠܱܐܟ݂ܐ ܕܱ݁ܐܠܗܐ ܩܱܒ݁ܠܬ݁ܘܢܢܝ ܘܱܐܝܟ݂ ܕܱ݁ܠܝܫܘܥ ܡܫܻܝܚܐ
Galatians 4:15 ܐܱܝܟܱ݁ܘ ܗܟ݂ܻܝܠ ܛܘܒ݂ܟ݂ܘܢ ܣܗܕ݂ ܐ_ܢܐ ܓ݁ܝܪ ܥܠܱܝܟ݁ܘܢ ܕ݁ܐܠܘ ܡܫܟ݁ܚܐ ܗ_ܘܬ݂ ܥܱܝܢܱܝܟ݁ܘܢ ܚܨܝܢ ܗܘܱܝܬ݁ܘܢ ܘܝܗܒܻ݁ܝܢ ܠܻܝ
Galatians 4:16 ܕܱ݁ܠܡܐ ܒ݁ܥܠܕ݁ܒ݂ܒ݂ܐ ܗ_ܘܻܝܬ݂ ܠܟ݂ܘܢ ܕܱ݁ܐܟ݂ܪܙܬ݂ ܠܟ݂ܘܢ ܫܪܪܐ
Galatians 4:17 ܚܣܡܻܝܢ ܒ݁ܟ݂ܘܢ ܠܐ ܗ_ܘܐ ܠܫܱܦܻ݁ܝܪܬ݁ܐ ܐܠܐ ܠܡܚܒܱ݁ܫܟ݂ܘܢ ܗ_ܘ ܨܒ݂ܝܢ ܕܱ݁ܐܢ_ܬ݁ܘܢ ܬ݁ܗܘܘܢ ܚܣܡܻܝܢ ܒ݁ܗܘܢ
Galatians 4:18 ܫܱܦܻ݁ܝܪ ܗ_ܘ ܕ݁ܝܢ ܕ݁ܬ݂ܬ݂ܚܱܣܡܘܢ ܒ݁ܫܱܦܻ݁ܝܪܬ݂ܐ ܒ݁ܟ݂ܠܙܒ݂ܱܢ ܘܠܐ ܐܡܱܬ݂ܝ ܕܱ݁ܠܘܬ݂ܟ݂ܘܢ ܐ_ܢܐ ܒܱ݁ܠܚܘܕ݂
Galatians 4:19 ܒ݁ܢܱܝ ܐܱܝܠܝܢ ܕ݁ܡܢ ܕ݁ܪܻܝܫ ܡܚܱܒ݁ܠ ܐ_ܢܐ ܥܕ݂ܱܡܐ ܕ݁ܢܬ݁ܬ݁ܨܻܝܪ ܒ݁ܟ݂ܘܢ ܡܫܻܝܚܐ
Galatians 4:20 ܨܒ݂ܐ ܗ_ܘܻܝܬ݂ ܕ݁ܝܢ ܕ݁ܐܗܘܐ ܠܘܬ݂ܟ݂ܘܢ ܗܫܐ ܘܐܫܱܚܠܦ݂ ܒܱ݁ܪ_ܬ݂ ܩܠܝ ܡܛܠ ܕ݁ܬ݂ܱܡܻܝܗ ܐ_ܢܐ ܒ݁ܟ݂ܘܢ
Galatians 4:21 ܐܡܱܪܘ ܠܻܝ ܐܱܢ_ܬ݁ܘܢ ܐܱܝܠܝܢ ܕ݁ܨܒ݂ܝܢ ܕ݁ܢܗܘܘܢ ܬ݁ܚܝܬ݂ ܢܡܘܣܐ ܠܗ ܠܢܡܘܣܐ ܠܐ ܫܡܥܻܝܢ ܐܢ_ܬ݁ܘܢ
Galatians 4:22 ܟ݁ܬ݂ܻܝܒ݂ ܓ݁ܝܪ ܕ݁ܠܱܐܒ݂ܪܗܡ ܬ݁ܪܝܢ ܒ݁ܢܻܝܢ ܗܘܱܘ ܠܗ ܚܱܕ݂ ܡܢ ܐܱܡܬ݂ܐ ܘܚܱܕ݂ ܡܢ ܚܻܐܪܬ݁ܐ
Galatians 4:23 ܐܠܐ ܗܱܘ ܕ݁ܡܢ ܐܱܡܬ݂ܐ ܒܱ݁ܒ݂ܣܱܪ ܐܬ݂ܻܝܠܕ݂ ܗܱܘ ܕ݁ܝܢ ܕ݁ܡܢ ܚܻܐܪܬ݁ܐ ܒ݁ܡܘܠܟ݁ܢܐ ܗܘܐ
Galatians 4:24 ܗܠܝܢ ܕ݁ܝܢ ܐܻܝܬ݂ܱܝܗܝܢ ܦ݁ܠܐܬ݂ܐ ܕ݁ܬ݂ܱܪܬ݁ܝܢ ܕܻ݁ܝܱܬ݂ܻܩܱܣ ܚܕ݂ܐ ܕ݁ܡܢ ܛܘܪ ܣܻܝܢܱܝ ܝܠܕ݁ܐ ܠܥܱܒ݂ܕ݁ܘܬ݂ܐ ܕܻ݁ܐܝܬ݂ܝܗ ܗܓ݂ܪ
Galatians 4:25 ܗܓ݂ܪ ܓ݁ܝܪ ܛܘܪܐ ܗܘ ܕ݁ܣܻܝܢܱܝ ܕ݁ܒ݂ܱܐܪܱܒ݂ܻܝܱܐ ܘܫܠܡܐ ܠܗܕ݂ܐ ܐܘܪܻܫܠܡ ܘܦ݂ܠܚܐ ܥܱܒ݂ܕ݁ܘܬ݂ܐ ܗܻܝ ܘܱܒ݂ܢܝܗ
Galatians 4:26 ܗܝ ܕ݁ܝܢ ܐܘܪܻܫܠܡ ܥܠܝܬ݁ܐ ܚܻܐܪܬ݁ܐ ܗ_ܝ ܕܻ݁ܐܝܬ݂ܝܗ ܐܡܱܢ
Galatians 4:27 ܟ݁ܬ݂ܻܝܒ݂ ܓ݁ܝܪ ܕ݁ܐܬ݂ܒܱ݁ܣܱܡܝ ܥܩܱܪܬ݂ܐ ܗܝ ܕ݁ܠܐ ܝܠܕ݁ܐ ܘܐܬ݂ܦܱ݁ܨܚܝ ܘܱܓ݂ܥܝ ܗܝ ܕ݁ܠܐ ܡܚܱܒ݁ܠܐ ܡܛܠ ܕܱ݁ܣܓ݂ܻܝܘ ܒ݁ܢܝܗ ܕ݁ܨܕ݂ܻܝܬ݂ܐ ܝܱܬܻ݁ܝܪ ܡܢ ܒ݁ܢܝܗ ܕܱ݁ܒ݂ܥܻܝܠܬ݁ܐ
Galatians 4:28 ܚܢܱܢ ܕ݁ܝܢ ܐܱܚܱܝ ܐܱܝܟ݂ ܐܻܝܣܚܩ ܒ݁ܢܱܝ ܡܘܠܟ݁ܢܐ ܚܢܱܢ
Galatians 4:29 ܘܱܐܝܟ݂ ܕ݁ܗܝܕ݁ܝܢ ܗܱܘ ܕܻ݁ܝܠܻܝܕ݂ ܗ_ܘܐ ܒ݁ܒ݂ܣܪܐ ܪܕ݂ܦ݂ ܗ_ܘܐ ܠܗܱܘ ܕܱ݁ܒ݂ܪܘܚܐ ܗܟ݂ܱܢܐ ܐܦ݂ ܗܫܐ
Galatians 4:30 ܐܠܐ ܡܢܐ ܐܡܱܪ ܟ݁ܬ݂ܒ݂ܐ ܐܱܦ݁ܩܝܗ ܠܱܐܡܬ݂ܐ ܘܠܱܒ݂ܪܗ ܡܛܠ ܕ݁ܠܐ ܢܻܐܪܱܬ݂ ܒ݁ܪܗ ܕܱ݁ܐܡܬ݂ܐ ܥܱܡ ܒ݁ܪܗ ܕ݁ܚܻܐܪܬ݁ܐ
Galatians 4:31 ܚܢܱܢ ܗܟ݂ܻܝܠ ܐܱܚܱܝ ܠܐ ܗܘܱܝܢ ܒ݁ܢܱܝ ܐܱܡܬ݂ܐ ܐܠܐ ܒ݁ܢܱܝ ܚܻܐܪܬ݁ܐ
Galatians 5:1 ܩܘܡܘ ܗܟ݂ܻܝܠ ܒ݁ܚܻܐܪܘܬ݂ܐ ܗܝ ܕܱ݁ܡܫܻܝܚܐ ܚܱܪܪܱܢ ܘܠܐ ܬ݁ܬ݂ܟܱ݁ܕ݂ܢܘܢ ܬ݁ܘܒ݂ ܒ݁ܢܻܝܪܐ ܕ݁ܥܱܒ݂ܕ݁ܘܬ݂ܐ
Galatians 5:2 ܗܐ ܐܢܐ ܦܱ݁ܘܠܘܣ ܐܡܱܪ ܐ_ܢܐ ܠܟ݂ܘܢ ܕ݁ܐܢ ܬ݁ܬ݂ܓܱ݁ܙܪܘܢ ܡܫܻܝܚܐ ܡܕ݁ܡ ܠܐ ܡܱܗܢܐ ܠܟ݂ܘܢ
Galatians 5:3 ܡܣܱܗܕ݂ ܐ_ܢܐ ܕ݁ܝܢ ܬ݁ܘܒ݂ ܠܟ݂ܠ ܒܱ݁ܪܢܫ ܕ݁ܡܬ݂ܓ݁ܙܱܪ ܕ݁ܚܱܝܒ݂ ܗ_ܘ ܕ݁ܟ݂ܠܗ ܢܡܘܣܐ ܢܥܒ݁ܕ݂
Galatians 5:4 ܐܬ݂ܒܱ݁ܛܱܠܬ݁ܘܢ ܠܟ݂ܘܢ ܡܢ ܡܫܻܝܚܐ ܐܱܝܠܝܢ ܕܱ݁ܒ݂ܢܡܘܣܐ ܡܙܕܱ݁ܕ݁ܩܻܝܬ݁ܘܢ ܘܡܢ ܛܱܝܒ݁ܘܬ݂ܐ ܢܦ݂ܱܠܬ݁ܘܢ
Galatians 5:5 ܚܢܱܢ ܓ݁ܝܪ ܒ݁ܪܘܚܐ ܕ݁ܡܢ ܗܱܝܡܢܘܬ݂ܐ ܠܣܱܒ݂ܪܐ ܕ݁ܙܱܕܻ݁ܝܩܘܬ݂ܐ ܡܩܱܘܝܢܱܢ
Galatians 5:6 ܒܱ݁ܡܫܻܝܚܐ ܓ݁ܝܪ ܝܫܘܥ ܠܐ ܓ݁ܙܘܪܬ݁ܐ ܡܕ݁ܡ ܐܻܝܬ݂ܝܗ ܘܠܐ ܥܘܪܠܘܬ݂ܐ ܐܠܐ ܗܱܝܡܢܘܬ݂ܐ ܕ݁ܡܬ݂ܓܱ݁ܡܪܐ ܒ݁ܚܘܒ݁ܐ
Galatians 5:7 ܫܱܦܻ݁ܝܪ ܪܗܛܻܝܢ ܗܘܱܝܬ݁ܘܢ ܡܱܢܘ ܕܱ݁ܘܕ݂ܟ݂ܘܢ ܕ݁ܠܱܫܪܪܐ ܠܐ ܬ݁ܬ݁ܛܦܻ݁ܝܣܘܢ
Galatians 5:8 ܦ݁ܝܣܟ݂ܘܢ ܠܐ ܗ_ܘܐ ܡܢ ܗܱܘ ܕܱ݁ܩܪܟ݂ܘܢ
Galatians 5:9 ܚܡܻܝܪܐ ܩܱܠܻܝܠ ܟ݁ܠܗ ܓ݁ܒ݂ܻܝܠܬ݁ܐ ܡܱܚܡܱܥ
Galatians 5:10 ܐܢܐ ܬ݁ܟ݂ܻܝܠ ܐ_ܢܐ ܥܠܱܝܟ݁ܘܢ ܒ݁ܡܪܱܢ ܕ݁ܡܕ݁ܡ ܐ_ܚܪܻܝܢ ܠܐ ܡܬ݂ܪܱܥܝܬ݁ܘܢ ܘܱܐܝܢܐ ܕ݁ܕ݂ܠܱܚ ܠܟ݂ܘܢ ܗܘ ܢܣܱܝܒ݁ܪܻܝܘܗ_ܝ ܠܕ݂ܻܝܢܐ ܡܱܢ ܕܻ݁ܐܝܬ݂ܱܘܗ_ܝ
Galatians 5:11 ܐܢܐ ܕ݁ܝܢ ܐܱܚܱܝ ܐܠܘ ܥܕ݂ܱܟܻ݁ܝܠ ܓ݁ܙܘܪܬ݁ܐ ܡܱܟ݂ܪܙ ܗ_ܘܻܝܬ݂ ܠܡܢܐ ܡܬ݂ܪܕ݂ܦ݂ ܗ_ܘܻܝܬ݂ ܕܱ݁ܠܡܐ ܐܬ݂ܒܱ݁ܛܱܠ ܠܗ ܟ݁ܫܠܗ ܕܱ݁ܙܩܻܝܦ݂ܐ
Galatians 5:12 ܐܫܬ݁ܘܦ݂ ܕ݁ܝܢ ܐܦ݂ ܡܦ݂ܣܱܩ ܢܦ݂ܣܩܘܢ ܗܢܘܢ ܕ݁ܕ݂ܠܚܻܝܢ ܠܟ݂ܘܢ
Galatians 5:13 ܐܱܢ_ܬ݁ܘܢ ܕ݁ܝܢ ܠܚܻܐܪܘܬ݂ܐ ܗ_ܘ ܐܬ݂ܩܪܻܝܬ݁ܘܢ ܐܱܚܱܝ ܒܱ݁ܠܚܘܕ݂ ܠܐ ܬ݁ܗܘܐ ܚܻܐܪܘܬ݂ܟ݂ܘܢ ܠܥܠܱܬ݂ ܒ݁ܣܪܐ ܐܠܐ ܒ݁ܚܘܒ݁ܐ ܗܘܱܝܬ݁ܘܢ ܡܫܬܱ݁ܥܒ݁ܕ݂ܻܝܢ ܚܱܕ݂ ܠܚܱܕ݂
Galatians 5:14 ܟ݁ܠܗ ܓ݁ܝܪ ܢܡܘܣܐ ܒܱ݁ܚܕ݂ܐ ܡܠܬ݂ܐ ܡܬ݂ܡܱܠܐ ܒ݁ܗܝ ܕ݁ܬ݂ܱܚܒ݂ ܠܩܱܪܻܝܒ݂ܟ݂ ܐܱܝܟ݂ ܢܱܦ݂ܫܟ݂
Galatians 5:15 ܐܢ ܕ݁ܝܢ ܚܱܕ݂ ܠܚܱܕ݂ ܡܢܱܟ݁ܬ݂ܻܝܬ݁ܘܢ ܘܐܟ݂ܠܻܝܬ݁ܘܢ ܚܙܱܘ ܕܱ݁ܠܡܐ ܚܱܕ݂ ܡܢ ܚܱܕ݂ ܬ݁ܣܘܦ݂ܘܢ
Galatians 5:16 ܐܡܱܪ ܐ_ܢܐ ܕ݁ܝܢ ܕܱ݁ܒ݂ܪܘܚܐ ܗܘܱܝܬ݁ܘܢ ܡܗܱܠܟ݂ܻܝܢ ܘܪܓ݁ܬ݂ܐ ܕ݁ܒ݂ܣܪܐ ܠܐ ܡܢ ܡܬ݂ܘܡ ܬ݁ܥܒ݁ܕ݂ܘܢ
Galatians 5:17 ܒ݁ܣܪܐ ܓ݁ܝܪ ܪܐܓ݂ ܡܕ݁ܡ ܕ݁ܢܟ݂ܐ ܠܪܘܚܐ ܘܪܘܚܐ ܪܓ݁ܐ ܡܕ݁ܡ ܕ݁ܢܟ݂ܐ ܠܒ݂ܣܪܐ ܘܱܬ݂ܪܱܝܗܘܢ ܣܱܩܘܒ݂ܠܐ ܐܢܘܢ ܚܱܕ݂ ܕ݁ܚܱܕ݂ ܕ݁ܠܐ ܡܕ݁ܡ ܕ݁ܨܒ݂ܝܬ݁ܘܢ ܬ݁ܗܘܘܢ ܥܒ݂ܕܻ݁ܝܢ
Galatians 5:18 ܐܢ ܕ݁ܝܢ ܒ݁ܪܘܚܐ ܡܬ݁ܕܱ݁ܒ݁ܪܻܝܢ ܐܢ_ܬ݁ܘܢ ܠܐ ܗܘܱܝܬ݁ܘܢ ܬ݁ܚܝܬ݂ ܢܡܘܣܐ
Galatians 5:19 ܝܻܕ݂ܻܝܥܻܝܢ ܐܢܘܢ ܓ݁ܝܪ ܥܒ݂ܕ݂ܱܘܗ_ܝ ܕ݁ܒ݂ܣܪܐ ܕܻ݁ܐܝܬ݂ܱܝܗܘܢ ܙܢܝܘܬ݂ܐ ܛܱܢܦ݂ܘܬ݂ܐ ܨܱܚܢܘܬ݂ܐ
Galatians 5:20 ܦ݁ܘܠܚܢܐ ܕܱ݁ܦ݂ܬ݂ܱܟ݂ܪܐ ܚܱܪܫܘܬ݂ܐ ܒ݁ܥܠܕ݁ܒ݂ܒ݂ܘܬ݂ܐ ܚܪܝܢܐ ܛܢܢܐ ܚܡܬ݁ܐ ܥܨܝܢܐ ܦ݁ܠܱܓ݂ܘܬ݂ܐ ܣܕ݂ܩܐ
Galatians 5:21 ܚܣܡܐ ܩܛܠܐ ܪܱܘܝܘܬ݂ܐ ܙܡܪܐ ܘܟ݂ܠ ܕܱ݁ܠܗܠܝܢ ܕ݁ܡܝܢ ܘܱܐܝܠܝܢ ܕ݁ܗܠܝܢ ܣܥܪܻܝܢ ܐܱܝܟ݂ ܕ݁ܡܢ ܠܘܩܕ݂ܱܡ ܐܡܪܬ݂ ܠܟ݂ܘܢ ܐܦ݂ ܗܫܐ ܐܡܱܪ ܐ_ܢܐ ܕ݁ܡܱܠܟ݁ܘܬ݂ܗ ܕܱ݁ܐܠܗܐ ܠܐ ܝܪܬܻ݁ܝܢ
Galatians 5:22 ܦܻ݁ܐܪܐ ܕ݁ܝܢ ܕ݁ܪܘܚܐ ܐܻܝܬ݂ܱܝܗܘܢ ܚܘܒ݁ܐ ܚܱܕ݂ܘܬ݂ܐ ܫܠܡܐ ܡܱܓ݁ܪܱܬ݂ ܪܘܚܐ ܒܱ݁ܣܻܝܡܘܬ݂ܐ ܛܒ݂ܘܬ݂ܐ ܗܱܝܡܢܘܬ݂ܐ
Galatians 5:23 ܡܱܟܻ݁ܝܟ݂ܘܬ݂ܐ ܡܣܱܝܒ݁ܪܢܘܬ݂ܐ ܥܱܠ ܗܠܝܢ ܢܡܘܣܐ ܠܐ ܣܻܝܡ
Galatians 5:24 ܐܱܝܠܝܢ ܕ݁ܝܢ ܕ݁ܕ݂ܱܡܫܻܝܚܐ ܐܢܘܢ ܒ݁ܣܪܗܘܢ ܙܩܱܦ݂ܘ ܥܱܡ ܟ݁ܠܗܘܢ ܟܻ݁ܐܒ݂ܱܘܗ_ܝ ܘܱܪܓ݂ܻܝܓ݂ܬ݂ܗ
Galatians 5:25 ܢܻܚܐ ܗܟ݂ܻܝܠ ܒ݁ܪܘܚܐ ܘܱܠܪܘܚܐ ܢܫܠܱܡ
Galatians 5:26 ܘܠܐ ܢܗܘܐ ܣܪܻܝܩܱܝ ܫܘܒ݂ܚܐ ܕ݁ܡܱܩܠܻܝܢ ܚܱܕ݂ ܥܱܠ ܚܱܕ݂ ܘܚܣܡܻܝܢ ܚܱܕ݂ ܒ݁ܚܱܕ݂
Galatians 6:1 ܐܱܚܱܝ ܐܢ ܐ_ܢܫ ܡܢܟ݂ܘܢ ܢܬ݂ܩܱܕܱ݁ܡ ܒ݁ܣܱܟ݂ܠܘܬ݂ܐ ܐܱܢ_ܬ݁ܘܢ ܐܱܝܠܝܢ ܕܱ݁ܒ݂ܪܘܚ ܐܱܢ_ܬ݁ܘܢ ܐܱܬ݂ܩܢܘܗ_ܝ ܒ݁ܪܘܚܐ ܡܱܟܻ݁ܝܟ݂ܬ݁ܐ ܘܱܗܘܱܝܬ݁ܘܢ ܙܗܻܝܪܻܝܢ ܕ݁ܕ݂ܱܠܡܐ ܐܦ݂ ܐܱܢ_ܬ݁ܘܢ ܬ݁ܬ݂ܢܱܣܘܢ
Galatians 6:2 ܘܱܛܥܱܢܘ ܝܘܩܪܐ ܕܱ݁ܚܕ݂ܕ݂ܐ ܕ݁ܗܟ݂ܱܢܐ ܡܡܱܠܝܬ݁ܘܢ ܢܡܘܣܗ ܕܱ݁ܡܫܻܝܚܐ
Galatians 6:3 ܐܢ ܓ݁ܝܪ ܐ_ܢܫ ܣܒ݂ܱܪ ܕܻ݁ܐܝܬ݂ܱܘܗ_ܝ ܡܕ݁ܡ ܟܱ݁ܕ݂ ܠܐ ܐܻܝܬ݂ܱܘܗ_ܝ ܢܱܦ݂ܫܗ ܡܱܛܥܐ
Galatians 6:4 ܐܠܐ ܐ_ܢܫ ܥܒ݂ܕ݂ܗ ܢܗܘܐ ܒ݁ܩܐ ܘܗܝܕ݁ܝܢ ܒܱ݁ܝܢܱܘܗ_ܝ ܠܢܱܦ݂ܫܗ ܢܗܘܐ ܫܘܒ݂ܗܪܗ ܘܠܐ ܒܱ݁ܐ_ܚܪܢܐ
Galatians 6:5 ܟ݁ܠܢܫ ܓ݁ܝܪ ܡܱܘܒ݁ܠܐ ܕ݁ܢܱܦ݂ܫܗ ܢܫܩܘܠ
Galatians 6:6 ܢܫܬܱ݁ܘܬܱ݁ܦ݂ ܕ݁ܝܢ ܗܱܘ ܕ݁ܫܡܱܥ ܡܠܬ݂ܐ ܠܗܱܘ ܡܱܢ ܕ݁ܡܱܫܡܱܥ ܠܗ ܒ݁ܟ݂ܠܗܝܢ ܛܒ݂ܬ݂ܐ
Galatians 6:7 ܠܐ ܬ݁ܛܥܘܢ ܐܱܠܗܐ ܠܐ ܡܬ݂ܒܱ݁ܙܱܚ ܡܕ݁ܡ ܕ݁ܙܪܱܥ ܓ݁ܝܪ ܒܱ݁ܪ ܐ_ܢܫܐ ܗܱܘ ܗ_ܘ ܚܨܕ݂
Galatians 6:8 ܡܱܢ ܕ݁ܒ݂ܱܒ݂ܣܱܪ ܙܪܱܥ ܡܢ ܒ݁ܣܪܐ ܚܒ݂ܠܐ ܗ_ܘ ܚܨܕ݂ ܘܡܱܢ ܕܱ݁ܒ݂ܪܘܚ ܙܪܱܥ ܡܢ ܪܘܚܐ ܚܱܝܐ ܕܱ݁ܠܥܠܱܡ ܢܚܨܘܕ݂
Galatians 6:9 ܘܟ݂ܱܕ݂ ܥܒ݂ܕܻ݁ܝܢܱܢ ܕ݁ܛܒ݂ ܠܐ ܗ_ܘܬ݂ ܡܐܢܐ ܠܱܢ ܢܗܘܐ ܓ݁ܝܪ ܙܱܒ݂ܢܐ ܕ݁ܢܚܨܘܕ݂ ܘܠܐ ܬ݁ܡܱܐܢ ܠܱܢ
Galatians 6:10 ܗܫܐ ܗܟ݂ܻܝܠ ܥܱܕ݂ ܙܱܒ݂ܢܐ ܐܻܝܬ݂ ܠܱܢ ܢܦ݂ܠܘܚ ܛܒ݂ܬ݂ܐ ܠܘܬ݂ ܟ݁ܠܢܫ ܝܱܬܻ݁ܝܪܐܝܻܬ݂ ܠܘܬ݂ ܒ݁ܢܱܝ ܒܱ݁ܝܬ݁ܐ ܕ݁ܗܱܝܡܢܘܬ݂ܐ
Galatians 6:11 ܚܙܱܘ ܐܱܝܠܝܢ ܟ݁ܬ݂ܻܝܒ݂ܢ ܟ݁ܬ݂ܒ݁ܬ݂ ܠܟ݂ܘܢ ܒܻ݁ܐܝܕ݂ܱܝ
Galatians 6:12 ܐܱܝܠܝܢ ܕ݁ܨܒ݂ܝܢ ܕ݁ܢܫܬܱ݁ܒ݂ܗܪܘܢ ܒ݁ܒ݂ܣܪܐ ܗܢܘܢ ܐܠܨܻܝܢ ܠܟ݂ܘܢ ܕ݁ܬ݂ܬ݂ܓܱ݁ܙܪܘܢ ܕ݁ܒ݂ܱܠܚܘܕ݂ ܒܱ݁ܙܩܻܝܦ݂ܗ ܕܱ݁ܡܫܻܝܚܐ ܠܐ ܢܬ݂ܪܱܕ݂ܦ݁ܘܢ
Galatians 6:13 ܐܦ݂ܠܐ ܓ݁ܝܪ ܗܢܘܢ ܗܠܝܢ ܕ݁ܓ݂ܙܪܻܝܢ ܢܛܪܻܝܢ ܢܡܘܣܐ ܐܠܐ ܨܒ݂ܝܢ ܕ݁ܬ݂ܬ݂ܓܱ݁ܙܪܘܢ ܕܱ݁ܒ݂ܒ݂ܣܪܟ݂ܘܢ ܕܻ݁ܝܠܟ݂ܘܢ ܢܫܬܱ݁ܒ݂ܗܪܘܢ
Galatians 6:14 ܠܻܝ ܕ݁ܝܢ ܠܐ ܢܗܘܐ ܠܻܝ ܕ݁ܐܫܬܱ݁ܒ݂ܗܱܪ ܐܠܐ ܒܱ݁ܙܩܻܝܦ݂ܗ ܕ݁ܡܪܱܢ ܝܫܘܥ ܡܫܻܝܚܐ ܕ݁ܒ݂ܗ ܥܠܡܐ ܙܩܻܝܦ݂ ܠܻܝ ܘܐܢܐ ܙܩܻܝܦ݂ ܐ_ܢܐ ܠܥܠܡܐ
Galatians 6:15 ܠܐ ܓ݁ܝܪ ܓ݁ܙܘܪܬ݁ܐ ܐܻܝܬ݂ܝܗ ܡܕ݁ܡ ܘܠܐ ܥܘܪܠܘܬ݂ܐ ܐܠܐ ܒ݁ܪܻܝܬ݂ܐ ܚܕ݂ܱܬ݂ܐ
Galatians 6:16 ܘܱܐܝܠܝܢ ܕܱ݁ܠܗܢܐ ܫܒ݂ܻܝܠܐ ܫܠܡܻܝܢ ܫܠܡܐ ܢܗܘܐ ܥܠܱܝܗܘܢ ܘܪܱܚܡܐ ܘܥܱܠ ܐܻܝܣܪܝܠ ܕܱ݁ܐܠܗܐ
Galatians 6:17 ܡܟܻ݁ܝܠ ܠܻܝ ܐ_ܢܫ ܥܱܡܠܐ ܠܐ ܢܱܪܡܐ ܐܢܐ ܓ݁ܝܪ ܟ݁ܘܬ݂ܡܬ݂ܗ ܕ݁ܡܪܱܢ ܝܫܘܥ ܒ݁ܦ݂ܱܓ݂ܪܝ ܫܩܻܝܠ ܐ_ܢܐ
Galatians 6:18 ܛܱܝܒ݁ܘܬ݂ܗ ܕ݁ܡܪܱܢ ܝܫܘܥ ܡܫܻܝܚܐ ܥܱܡ ܪܘܚܟ݂ܘܢ ܐܱܚܱܝ ܐܱܡܻܝܢ
Ephesians 1:1 ܦܱ݁ܘܠܘܣ ܫܠܻܝܚܐ ܕ݁ܝܫܘܥ ܡܫܻܝܚܐ ܒ݁ܨܒ݂ܝܢܗ ܕܱ݁ܐܠܗܐ ܠܱܐܝܠܝܢ ܕܻ݁ܐܝܬ݂ܱܝܗܘܢ ܒ݁ܐܦ݂ܣܘܣ ܩܱܕܻ݁ܝܫܐ ܘܱܡܗܱܝܡܢܐ ܒ݁ܝܫܘܥ ܡܫܻܝܚܐ
Ephesians 1:2 ܫܠܡܐ ܥܱܡܟ݂ܘܢ ܘܛܱܝܒ݁ܘܬ݂ܐ ܡܢ ܐܱܠܗܐ ܐܱܒ݂ܘܢ ܘܡܢ ܡܪܱܢ ܝܫܘܥ ܡܫܻܝܚܐ
Ephesians 1:3 ܡܒ݂ܱܪܱܟ݂ ܗ_ܘ ܐܱܠܗܐ ܐܱܒ݂ܘܗ_ܝ ܕ݁ܡܪܱܢ ܝܫܘܥ ܡܫܻܝܚܐ ܗܱܘ ܕ݁ܒ݂ܱܪܟ݂ܱܢ ܒ݁ܟ݂ܠ ܒ݁ܘܪܟ݁ܢ ܕ݁ܪܘܚ ܒܱ݁ܫܡܱܝܐ ܒܱ݁ܡܫܻܝܚܐ
Ephesians 1:4 ܐܱܝܟܱ݁ܢܐ ܕ݁ܩܱܕ݁ܡ ܓ݁ܒ݂ܢ ܒ݁ܗ ܡܢ ܩܕ݂ܡ ܬܱ݁ܪܡܝܬ݂ܗ ܕ݁ܥܠܡܐ ܕ݁ܢܗܘܐ ܩܱܕܻ݁ܝܫܐ ܘܱܕ݂ܠܐ ܡܘܡ ܩܕ݂ܡܱܘܗ_ܝ ܘܱܒ݂ܚܘܒ݁ܐ ܩܱܕ݁ܡ ܪܱܫܡܱܢ ܠܗ
Ephesians 1:5 ܘܣܡܱܢ ܠܱܒ݂ܢܱܝܐ ܒ݁ܝܫܘܥ ܡܫܻܝܚܐ ܐܱܝܟ݂ ܕܱ݁ܫܦ݂ܱܪ ܠܨܒ݂ܝܢܗ
Ephesians 1:6 ܕ݁ܢܫܬܱ݁ܒܱ݁ܚ ܫܘܒ݂ܚܐ ܕ݁ܛܱܝܒ݁ܘܬ݂ܗ ܗܱܘ ܕܱ݁ܐܫܦܱ݁ܥ ܥܠܱܝܢ ܒ݁ܝܱܕ݂ ܚܱܒܻ݁ܝܒ݂ܗ
Ephesians 1:7 ܕ݁ܒ݂ܗ ܐܻܝܬ݂ ܠܱܢ ܦ݁ܘܪܩܢܐ ܘܒ݂ܱܕ݂ܡܗ ܫܘܒ݂ܩܢܐ ܕܱ݁ܚܛܗܐ ܐܱܝܟ݂ ܥܘܬ݂ܪܐ ܕ݁ܛܱܝܒ݁ܘܬ݂ܗ
Ephesians 1:8 ܗܝ ܕ݁ܐܬ݂ܝܱܬ݁ܪܱܬ݂ ܒܱ݁ܢ ܒ݁ܟ݂ܠ ܚܟ݂ܡܐ ܘܱܒ݂ܟ݂ܠ ܣܘܟ݁ܠ
Ephesians 1:9 ܘܱܐܘܕ݁ܥܱܢ ܐ_ܪܙܐ ܕ݁ܨܒ݂ܝܢܗ ܗܱܘ ܕ݁ܩܱܕ݁ܡ ܗ_ܘܐ ܣܡ ܕ݁ܢܣܥܘܪ ܒ݁ܗ
Ephesians 1:10 ܠܱܡܕ݂ܱܒ݁ܪܢܘܬ݂ܐ ܕ݁ܡܘܠܝܗܘܢ ܕ݁ܙܱܒ݂ܢܐ ܕ݁ܟ݂ܠܡܕ݁ܡ ܡܢ ܕ݁ܪܻܝܫ ܢܬ݂ܚܱܕܱ݁ܬ݂ ܒܱ݁ܡܫܻܝܚܐ ܕ݁ܒ݂ܱܫܡܱܝܐ ܘܒ݂ܱܐܪܥܐ
Ephesians 1:11 ܘܒ݂ܗ ܚܢܱܢ ܐܬ݂ܓ݁ܒ݂ܻܝܢ ܐܱܝܟ݂ ܕ݁ܩܱܕ݁ܡ ܪܱܫܡܱܢ ܘܱܨܒ݂ܐ ܗܱܘ ܕ݁ܟ݂ܠ ܣܥܱܪ ܐܱܝܟ݂ ܬܱ݁ܪܥܻܝܬ݂ܐ ܕ݁ܨܒ݂ܝܢܗ
Ephesians 1:12 ܕ݁ܢܗܘܐ ܚܢܱܢ ܐܱܝܠܝܢ ܕ݁ܩܱܕ݁ܡܢ ܣܱܒܱ݁ܪܢ ܒܱ݁ܡܫܻܝܚܐ ܠܗܕ݂ܪܐ ܕ݁ܬ݂ܫܒ݁ܘܚܬ݁ܗ
Ephesians 1:13 ܕ݁ܐܦ݂ ܐܱܢ_ܬ݁ܘܢ ܒ݁ܗ ܫܡܱܥܬ݁ܘܢ ܡܠܬ݂ܐ ܕ݁ܩܘܫܬ݁ܐ ܕܻ݁ܐܝܬ݂ܝܗ ܣܒ݂ܱܪܬ݂ܐ ܕ݁ܚܱܝܱܝܟ݁ܘܢ ܘܒ݂ܗ ܗܱܝܡܢܬ݁ܘܢ ܘܐܬ݂ܚܬ݂ܡܬ݁ܘܢ ܒ݁ܪܘܚܐ ܕ݁ܩܘܕ݂ܫܐ ܕܱ݁ܡܠܻܝܟ݂ܐ ܗ_ܘܬ݂
Ephesians 1:14 ܗܝ ܕܻ݁ܐܝܬ݂ܝܗ ܪܱܗܒ݂ܘܢܐ ܕ݁ܝܪܬ݁ܘܬ݂ܱܢ ܠܦ݂ܘܪܩܢܐ ܕܱ݁ܐܝܠܝܢ ܕ݁ܚܐܝܢ ܘܱܠܫܘܒ݂ܚܐ ܕܻ݁ܐܝܩܪܗ
Ephesians 1:15 ܡܛܠ ܗܢܐ ܐܦ݂ ܐܢܐ ܗܐ ܡܢ ܕ݁ܫܡܥܬ݂ ܗܱܝܡܢܘܬ݂ܟ݂ܘܢ ܕܱ݁ܒ݂ܡܪܱܢ ܝܫܘܥ ܡܫܻܝܚܐ ܘܚܘܒ݁ܟ݂ܘܢ ܕܱ݁ܠܘܬ݂ ܩܱܕܻ݁ܝܫܐ
Ephesians 1:16 ܠܐ ܡܫܬܱ݁ܠܐ ܐ_ܢܐ ܠܡܱܘܕ݁ܝܘ ܥܱܠ ܐܱܦܱ݁ܝܟ݁ܘܢ ܘܱܠܡܥ_ܗܱܕ݂ܟ݂ܘܢ ܒܱ݁ܨܠܱܘܬ݂ܝ
Ephesians 1:17 ܕܱ݁ܐܠܗܗ ܕ݁ܡܪܱܢ ܝܫܘܥ ܡܫܻܝܚܐ ܐܱܒ݂ܐ ܕ݁ܬ݂ܫܒ݁ܘܚܬ݁ܐ ܢܬ݁ܠ ܠܟ݂ܘܢ ܪܘܚܐ ܕ݁ܚܟ݂ܡܬ݂ܐ ܘܱܕ݂ܓ݂ܠܝܢܐ ܒܻ݁ܝܕ݂ܱܥܬ݂ܗ
Ephesians 1:18 ܘܢܢܗܪܢ ܥܱܝܢܐ ܕ݁ܠܒܱ݁ܘܬ݂ܟ݂ܘܢ ܕ݁ܬ݂ܕ݁ܥܘܢ ܡܢܱܘ ܣܱܒ݂ܪܐ ܕ݁ܩܪܝܢܗ ܘܡܱܢܘ ܥܘܬ݂ܪܐ ܕ݁ܫܘܒ݂ܚܐ ܕ݁ܝܪܬ݁ܘܬ݂ܗ ܒ݁ܩܱܕܻ݁ܝܫܐ
Ephesians 1:19 ܘܡܢܐ ܗܻܝ ܝܱܬܻ݁ܝܪܘܬ݂ܐ ܕ݁ܪܱܒ݁ܘܬ݂ܐ ܕ݁ܚܱܝܠܗ ܒܱ݁ܢ ܒܱ݁ܐܝܠܝܢ ܕܱ݁ܡܗܱܝܡܢܻܝܢܱܢ ܐܱܝܟ݂ ܡܱܥܒ݁ܕ݂ܢܘܬ݂ܐ ܕ݁ܬ݂ܘܩܦ݂ܐ ܕ݁ܚܱܝܠܗ
Ephesians 1:20 ܕܱ݁ܥܒ݂ܱܕ݂ ܒܱ݁ܡܫܻܝܚܐ ܘܱܐܩܻܝܡܗ ܡܢ ܒ݁ܝܬ݂ ܡܻܝܬ݂ܐ ܘܱܐܘܬ݁ܒ݂ܗ ܡܢ ܝܱܡܻܝܢܗ ܒܱ݁ܫܡܱܝܐ
Ephesians 1:21 ܠܥܠ ܡܢ ܟ݁ܠܗܝܢ ܐܱܪܟ݂ܱܘܣ ܘܫܘܠܛܢܐ ܘܚܱܝܠܐ ܘܡܪܱܘܬ݂ܐ ܘܱܠܥܠ ܡܢ ܟ݁ܠ ܫܡ ܕ݁ܡܫܬܱ݁ܡܱܗ ܠܐ ܒܱ݁ܠܚܘܕ݂ ܒ݁ܥܠܡܐ ܗܢܐ ܐܠܐ ܐܦ݂ ܒ݁ܕ݂ܱܥܬ݂ܻܝܕ݂
Ephesians 1:22 ܘܫܱܥܒ݁ܕ݂ ܟ݁ܠܡܕ݁ܡ ܬ݁ܚܝܬ݂ ܪܓ݂ܠܱܘܗ_ܝ ܘܠܗ ܕܻ݁ܐܝܬ݂ܱܘܗ_ܝ ܠܥܠ ܡܢ ܟ݁ܠ ܝܱܗܒ݁ܗ ܪܻܫܐ ܠܥܻܕ݁_ܬ݁ܐ
Ephesians 1:23 ܕܻ݁ܐܝܬ݂ܝܗ ܓ݁ܘܫܡܗ ܘܫܘܡܠܝܐ ܕ݁ܗܱܘ ܕ݁ܟ݂ܠ ܒ݁ܟ݂ܠ ܡܫܱܡܠܐ
Ephesians 2:1 ܘܐܦ݂ ܠܟ݂ܘܢ ܕ݁ܡܻܝܬ݂ܻܝܢ ܗ_ܘܱܝܬ݁ܘܢ ܒܱ݁ܚܛܗܱܝܟ݁ܘܢ ܘܱܒ݂ܣܱܟ݂ܠܘܬ݂ܟ݂ܘܢ
Ephesians 2:2 ܒ݁ܗܠܝܢ ܕ݁ܡܢ ܩܕ݂ܻܝܡ ܗܱܠܟ݂ܬ݁ܘܢ ܗܘܱܝܬ݁ܘܢ ܒ݁ܗܝܢ ܐܱܝܟ݂ ܥܠܡܝܘܬ݂ܗ ܕ݁ܥܠܡܐ ܗܢܐ ܘܱܐܝܟ݂ ܨܒ݂ܝܢܗ ܕ݁ܪܻܝܫ ܫܘܠܛܢܐ ܕ݁ܐܐܱܪ ܘܱܕ݂ܪܘܚܐ ܗܕ݂ܐ ܕ݁ܡܬ݂ܚܱܦ݁ܛܐ ܒܱ݁ܒ݂ܢܱܝܐ ܕ݁ܠܐ ܡܬ݁ܛܦܻ݁ܝܣܢܘܬ݂ܐ
Ephesians 2:3 ܒ݁ܗܢܘܢ ܥܒ݂ܕ݂ܐ ܕ݁ܐܦ݂ ܚܢܱܢ ܐܬ݂ܗܱܦܱ݁ܟ݂ܢ ܒ݁ܗܘܢ ܡܢ ܩܕ݂ܻܝܡ ܒܱ݁ܪܓ݂ܻܝܓ݂ܬ݂ܐ ܕ݁ܒ݂ܣܪܱܢ ܘܥܒ݂ܕܻ݁ܝܢ ܗ_ܘܱܝܢ ܨܒ݂ܝܢܐ ܕ݁ܒ݂ܣܪܱܢ ܘܱܕ݂ܬ݂ܱܪܥܻܝܬ݂ܱܢ ܘܱܒ݂ܢܱܝܐ ܗ_ܘܱܝܢ ܕ݁ܪܘܓ݂ܙܐ ܡܱܠܝܐܝܻܬ݂ ܐܱܝܟ݂ ܫܱܪܟ݁ܐ
Ephesians 2:4 ܐܱܠܗܐ ܕ݁ܝܢ ܕ݁ܥܱܬܻ݁ܝܪ ܒ݁ܪܱܚܡܱܘܗ_ܝ ܡܛܠ ܚܘܒ݁ܗ ܣܱܓܻ݁ܝܐܐ ܕܱ݁ܐܚܒ݂ܱܢ
Ephesians 2:5 ܟܱ݁ܕ݂ ܡܻܝܬ݂ܻܝܢ ܗ_ܘܱܝܢ ܒܱ݁ܚܛܗܱܝܢ ܐܱܚܝܱܢ ܥܱܡ ܡܫܻܝܚܐ ܘܱܒ݂ܛܱܝܒ݁ܘܬ݂ܗ ܦܱ݁ܪܩܱܢ
Ephesians 2:6 ܘܱܐܩܻܝܡܱܢ ܥܱܡܗ ܘܱܐܘܬ݁ܒ݂ܱܢ ܥܱܡܗ ܒܱ݁ܫܡܱܝܐ ܒ݁ܝܫܘܥ ܡܫܻܝܚܐ
Ephesians 2:7 ܕܱ݁ܢܚܱܘܐ ܠܥܠܡܐ ܕ݁ܐܬ݂ܝܢ ܪܱܒ݁ܘܬ݂ܐ ܕ݁ܥܘܬ݂ܪܐ ܕ݁ܛܱܝܒ݁ܘܬ݂ܗ ܘܒ݂ܱܣܻܝܡܘܬ݂ܗ ܕܱ݁ܗܘܬ݂ ܥܠܱܝܢ ܒ݁ܝܫܘܥ ܡܫܻܝܚܐ
Ephesians 2:8 ܒ݁ܛܱܝܒ݁ܘܬ݂ܗ ܗ_ܘ ܓ݁ܝܪ ܐܬ݂ܦ݁ܪܩܢ ܒ݁ܗܱܝܡܢܘܬ݂ܐ ܘܗܕ݂ܐ ܠܐ ܗ_ܘܬ݂ ܡܢܟ݂ܘܢ ܐܠܐ ܡܱܘܗܱܒ݂ܬ݁ܐ ܗ_ܝ ܕܱ݁ܐܠܗܐ
Ephesians 2:9 ܠܐ ܡܢ ܥܒ݂ܕ݂ܐ ܕ݁ܠܐ ܐ_ܢܫ ܢܫܬܱ݁ܒ݂ܗܱܪ
Ephesians 2:10 ܒ݁ܪܻܝܬ݂ܐ ܚܢܱܢ ܓ݁ܝܪ ܕܻ݁ܝܠܗ ܕ݁ܐܬ݂ܒ݁ܪܻܝܢ ܒ݁ܝܫܘܥ ܡܫܻܝܚܐ ܠܱܥܒ݂ܕ݂ܐ ܛܒ݂ܐ ܗܢܘܢ ܕ݁ܡܢ ܩܕ݂ܻܝܡ ܛܱܝܒ݂ ܐܱܠܗܐ ܕܱ݁ܒ݂ܗܘܢ ܢܗܱܠܟ݂
Ephesians 2:11 ܡܛܠ ܗܕ݂ܐ ܗܘܱܝܬ݁ܘܢ ܥܗܕܻ݁ܝܢ ܕܱ݁ܐܢ_ܬ݁ܘܢ ܥܱܡ_ܡܐ ܡܢ ܩܕ݂ܻܝܡ ܕܱ݁ܒ݂ܣܱܪ ܗܘܱܝܬ݁ܘܢ ܘܡܬ݂ܩܪܝܢ ܗ_ܘܱܝܬ݁ܘܢ ܥܘܪܠܘܬ݂ܐ ܡܢ ܗܝ ܕ݁ܡܬ݂ܩܱܪܝܐ ܓ݁ܙܘܪܬ݁ܐ ܘܻܐܝܬ݂ܝܗ ܥܒ݂ܕ݂ ܐܻܝܕ݂ܱܝܐ ܒ݁ܒ݂ܣܪܐ
Ephesians 2:12 ܘܻܐܝܬ݂ܱܝܟ݁ܘܢ ܗ_ܘܱܝܬ݁ܘܢ ܒ݁ܗܱܘ ܙܱܒ݂ܢܐ ܕ݁ܠܐ ܡܫܻܝܚܐ ܘܢܘܟ݂ܪܝܻܝܢ ܗ_ܘܱܝܬ݁ܘܢ ܡܢ ܕ݁ܘܒ݁ܪܐ ܕܻ݁ܐܝܣܪܝܠ ܘܱܐܟ݂ܣܢܝܐ ܗܘ ܠܕ݂ܻܝܱܬ݂ܻܩܻܐ ܕ݁ܡܘܠܟ݁ܢܐ ܘܱܕ݂ܠܐ ܣܒ݂ܱܪ ܗ_ܘܱܝܬ݁ܘܢ ܘܱܕ݂ܠܐ ܐܱܠܗ ܒ݁ܥܠܡܐ
Ephesians 2:13 ܗܫܐ ܕ݁ܝܢ ܒ݁ܝܫܘܥ ܡܫܻܝܚܐ ܐܱܢ_ܬ݁ܘܢ ܕ݁ܡܢ ܩܕ݂ܻܝܡ ܪܱܚܻܝܩܻܝܢ ܗ_ܘܱܝܬ݁ܘܢ ܩܱܪܻܝܒ݂ܐ ܗܘܱܝܬ݁ܘܢ ܒܱ݁ܕ݂ܡܗ ܕܱ݁ܡܫܻܝܚܐ
Ephesians 2:14 ܗܘܝܘ ܓ݁ܝܪ ܫܱܝܢܱܢ ܗܱܘ ܕܱ݁ܥܒ݂ܱܕ݂ ܬܱ݁ܪܬܱ݁ܝܗܝܢ ܚܕ݂ܐ ܘܱܫܪܐ ܣܝܓ݂ܐ ܕ݁ܩܐܡ ܗ_ܘܐ ܒܱ݁ܡܨܱܥܬ݂ܐ
Ephesians 2:15 ܘܱܒ݂ܥܠܕ݁ܒ݂ܒ݂ܘܬ݂ܐ ܒ݁ܒ݂ܣܪܗ ܘܢܡܘܣܐ ܕ݁ܦ݂ܘܩܕ݂ܐ ܒ݁ܦ݂ܘܩܕ݁ܢܱܘܗ_ܝ ܒܱ݁ܛܠ ܕ݁ܠܱܬ݂ܪܱܝܗܘܢ ܢܒ݂ܪܐ ܒܱ݁ܩܢܘܡܗ ܠܚܱܕ݂ ܒܱ݁ܪܢܫܐ ܚܱܕ݂_ܬ݂ܐ ܘܱܥܒ݂ܱܕ݂ ܫܱܝܢܐ
Ephesians 2:16 ܘܪܱܥܻܝ ܠܱܬ݂ܪܱܝܗܘܢ ܒ݁ܚܱܕ݂ ܦ݁ܓ݂ܱܪ ܥܱܡ ܐܱܠܗܐ ܘܒ݂ܱܙܩܻܝܦ݂ܗ ܩܛܱܠ ܒ݁ܥܠܕ݁ܒ݂ܒ݂ܘܬ݂ܐ
Ephesians 2:17 ܘܐܬ݂ܐ ܣܱܒܱ݁ܪ ܫܠܡܐ ܠܟ݂ܘܢ ܠܪܱܚܻܝܩܐ ܘܱܠܩܱܪܻܝܒ݂ܐ
Ephesians 2:18 ܡܛܠ ܕ݁ܒ݂ܗ ܗ_ܘ ܗܘܐ ܠܱܢ ܩܘܪܒ݂ܐ ܠܱܬ݂ܪܝܢ ܒܱ݁ܚܕ݂ܐ ܪܘܚ ܠܘܬ݂ ܐܱܒ݂ܐ
Ephesians 2:19 ܡܟܻ݁ܝܠ ܠܐ ܗܘܱܝܬ݁ܘܢ ܐܱܟ݂ܣܢܝܐ ܘܠܐ ܬܱ݁ܘܬ݁ܒ݂ܐ ܐܠܐ ܒ݁ܢܱܝ ܡܕ݂ܻܝܢ_ܬ݁ܐ ܕ݁ܩܱܕܻ݁ܝܫܐ ܘܱܒ݂ܢܱܝ ܒܱ݁ܝܬ݁ܗ ܕܱ݁ܐܠܗܐ
Ephesians 2:20 ܘܐܬ݂ܒ݁ܢܻܝܬ݁ܘܢ ܥܱܠ ܫܬ݂ܐܣܬ݁ܐ ܕܱ݁ܫܠܻܝܚܐ ܘܕ݂ܱܢܒ݂ܻܝܐ ܘܗܘ ܗܘܐ ܪܻܝܫ ܩܱܪܢܐ ܕ݁ܒ݂ܢܝܢܐ ܝܫܘܥ ܡܫܻܝܚܐ
Ephesians 2:21 ܘܒ݂ܗ ܡܬ݂ܪܱܟܱ݁ܒ݂ ܟ݁ܠܗ ܒ݁ܢܝܢܐ ܘܪܒ݂ܐ ܠܗܱܝܟ݁ܠܐ ܩܱܕܻ݁ܝܫܐ ܒ݁ܡܪܝܐ
Ephesians 2:22 ܟܱ݁ܕ݂ ܐܦ݂ ܐܱܢ_ܬ݁ܘܢ ܒ݁ܗ ܡܬ݂ܒ݁ܢܝܢ ܐܢ_ܬ݁ܘܢ ܠܡܱܥܡܪܐ ܕܱ݁ܐܠܗܐ ܒ݁ܪܘܚ
Ephesians 3:1 ܡܛܠ ܗܢܐ ܐܢܐ ܦܱ݁ܘܠܘܣ ܐܱܣܻܝܪܐ ܐܢܐ ܕ݁ܝܫܘܥ ܡܫܻܝܚܐ ܥܱܠ ܐܱܦܱ݁ܝܟ݁ܘܢ ܥܱܡ_ܡܐ
Ephesians 3:2 ܐܢ ܫܡܱܥܬ݁ܘܢ ܡܕ݂ܱܒ݁ܪܢܘܬ݂ܐ ܕ݁ܛܱܝܒ݁ܘܬ݂ܗ ܕܱ݁ܐܠܗܐ ܕ݁ܐܬ݂ܝܱܗܒܱ݁ܬ݂ ܠܻܝ ܒ݁ܟ݂ܘܢ
Ephesians 3:3 ܕܱ݁ܒ݂ܓ݂ܠܝܢܐ ܐܬ݂ܻܝܕ݂ܱܥ ܠܻܝ ܐ_ܪܙܐ ܐܱܝܟܱ݁ܢܐ ܕ݁ܟ݂ܬ݂ܒ݁ܬ݂ ܠܟ݂ܘܢ ܒܱ݁ܙܥܘܪܝܬ݂ܐ
Ephesians 3:4 ܐܱܝܟ݂ ܡܐ ܕ݁ܡܫܟ݁ܚܻܝܬ݁ܘܢ ܟܱ݁ܕ݂ ܩܪܝܢ ܐܢ_ܬ݁ܘܢ ܠܡܣܬܱ݁ܟ݁ܠܘ ܝܻܕ݂ܱܥܬ݂ܝ ܕܱ݁ܒ݂ܐ_ܪܙܗ ܕܱ݁ܡܫܻܝܚܐ
Ephesians 3:5 ܗܱܘ ܕܱ݁ܒ݂ܕ݂ܪܐ ܐ_ܚܪܢܐ ܠܐ ܐܬ݂ܻܝܕ݂ܱܥ ܠܱܒ݂ܢܱܝܢܫܐ ܐܱܝܟ݂ ܕ݁ܗܫܐ ܐܬ݂ܓ݁ܠܻܝ ܠܱܫܠܻܝܚܱܘܗ_ܝ ܩܱܕܻ݁ܝܫܐ ܘܠܱܢܒ݂ܻܝܱܘܗ_ܝ ܒ݁ܪܘܚ
Ephesians 3:6 ܕ݁ܢܗܘܘܢ ܥܱܡ_ܡܐ ܒ݁ܢܱܝ ܝܪܬ݁ܘܬ݂ܗ ܘܫܱܘܬ݁ܦ݂ܐ ܕ݁ܦ݂ܱܓ݂ܪܗ ܘܱܕ݂ܡܘܠܟ݁ܢܐ ܕ݁ܐܬ݂ܻܝܗܒ݂ ܒ݁ܗ ܒ݁ܝܱܕ݂ ܐܘܱܢܓ݁ܠܻܝܘܢ
Ephesians 3:7 ܗܱܘ ܕ݁ܐܢܐ ܗܘܻܝܬ݂ ܡܫܱܡܫܢܗ ܐܱܝܟ݂ ܡܱܘܗܱܒ݂ܬ݁ܐ ܕ݁ܛܱܝܒ݁ܘܬ݂ܗ ܕܱ݁ܐܠܗܐ ܕ݁ܐܬ݂ܝܱܗܒܱ݁ܬ݂ ܠܻܝ ܡܢ ܡܱܥܒ݁ܕ݂ܢܘܬ݂ܐ ܕ݁ܚܱܝܠܗ
Ephesians 3:8 ܠܻܝ ܕܱ݁ܙܥܘܪܐ ܐ_ܢܐ ܕ݁ܟ݂ܠܗܘܢ ܩܱܕܻ݁ܝܫܐ ܐܬ݂ܝܱܗܒܱ݁ܬ݂ ܛܱܝܒ݁ܘܬ݂ܐ ܗܕ݂ܐ ܕ݁ܐܣܱܒܱ݁ܪ ܒ݁ܥܱܡ_ܡܐ ܥܘܬ݂ܪܗ ܕܱ݁ܡܫܻܝܚܐ ܗܱܘ ܕ݁ܠܐ ܡܬ݂ܥܱܩܱܒ݂
Ephesians 3:9 ܘܐܢܱܗܱܪ ܠܟ݂ܠܢܫ ܐܱܝܕ݂ܐ ܗܝ ܡܕ݂ܱܒ݁ܪܢܘܬ݂ܐ ܕ݁ܐ_ܪܙܐ ܗܱܘ ܕܱ݁ܟ݂ܣܐ ܗ_ܘܐ ܡܢ ܥܠܡܐ ܒܱ݁ܐܠܗܐ ܕ݁ܟ݂ܠ ܒ݁ܪܐ
Ephesians 3:10 ܕܱ݁ܒ݂ܝܱܕ݂ ܥܻܕ݁_ܬ݁ܐ ܬ݁ܬ݂ܻܝܕ݂ܱܥ ܚܟ݂ܡܬ݂ܗ ܕܱ݁ܐܠܗܐ ܡܱܠܝܱܬ݂ ܦ݁ܘܪܫܢܐ ܠܱܐܪܟ݂ܱܘܣ ܘܱܠܫܘܠܛܢܐ ܕ݁ܒ݂ܱܫܡܱܝܐ
Ephesians 3:11 ܗܝ ܕ݁ܥܱܬ݁ܕ݂ ܗ_ܘܐ ܡܢ ܥܠܡܐ ܘܥܱܒ݂ܕ݁ܗ ܒ݁ܝܫܘܥ ܡܫܻܝܚܐ ܡܪܱܢ
Ephesians 3:12 ܗܱܘ ܕ݁ܒ݂ܗ ܐܻܝܬ݂ ܠܱܢ ܦܱ݁ܪܗ_ܣܻܝܱܐ ܘܩܱܪܻܝܒ݂ܘܬ݂ܐ ܒ݁ܬ݂ܘܟ݂ܠܢܐ ܕ݁ܗܱܝܡܢܘܬ݂ܗ
Ephesians 3:13 ܡܛܠ ܗܢܐ ܫܐܠܢܐ ܕ݁ܠܐ ܬ݁ܡܱܐܢ ܠܻܝ ܒ݁ܐܘܠܨܢܱܝ ܕ݁ܥܱܠ ܐܱܦܱ݁ܝܟ݁ܘܢ ܕ݁ܗܕ݂ܐ ܗܻܝ ܬ݁ܫܒ݁ܘܚܬ݁ܟ݂ܘܢ
Ephesians 3:14 ܘܟ݂ܐܦ݂ܢܐ ܒ݁ܘܪܟܱ݁ܝ ܠܘܬ݂ ܐܱܒ݂ܘܗ_ܝ ܕ݁ܡܪܱܢ ܝܫܘܥ ܡܫܻܝܚܐ
Ephesians 3:15 ܗܱܘ ܕ݁ܡܢܗ ܡܫܬܱ݁ܡܗܐ ܟ݁ܠ ܐܱܒ݂ܗܘܬ݂ܐ ܕ݁ܒ݂ܱܫܡܱܝܐ ܘܒ݂ܱܐܪܥܐ
Ephesians 3:16 ܕ݁ܢܬ݁ܠ ܠܟ݂ܘܢ ܐܱܝܟ݂ ܥܘܬ݂ܪܐ ܕ݁ܬ݂ܫܒ݁ܘܚܬ݁ܗ ܕܱ݁ܒ݂ܚܱܝܠܐ ܬ݁ܫܬܱ݁ܪܪܘܢ ܒ݁ܪܘܚܗ ܕܱ݁ܒ݂ܒ݂ܱܪܢܫܟ݂ܘܢ ܕܱ݁ܠܓ݂ܱܘ
Ephesians 3:17 ܢܥܡܱܪ ܡܫܻܝܚܐ ܒ݁ܗܱܝܡܢܘܬ݂ܐ ܘܱܒ݂ܠܒܱ݁ܘܬ݂ܟ݂ܘܢ ܒ݁ܚܘܒ݁ܐ ܟܱ݁ܕ݂ ܢܗܘܐ ܫܱܪܻܝܪ ܥܩܪܟ݂ܘܢ ܘܫܬ݂ܐܣܬ݂ܟ݂ܘܢ
Ephesians 3:18 ܕ݁ܬ݂ܫܟ݁ܚܘܢ ܠܡܱܕ݂ܪܟ݂ܘ ܥܱܡ ܟ݁ܠܗܘܢ ܩܱܕܻ݁ܝܫܐ ܡܢܱܘ ܪܱܘܡܐ ܘܥܘܡܩܐ ܘܐܘܪܟ݁ܐ ܘܱܦ݂ܬ݂ܝܐ
Ephesians 3:19 ܘܬ݂ܕ݁ܥܘܢ ܪܱܒ݁ܘܬ݂ܐ ܕܻ݁ܝܕ݂ܱܥܬ݂ܐ ܕ݁ܚܘܒ݁ܗ ܕܱ݁ܡܫܻܝܚܐ ܘܬ݂ܬ݂ܡܱܠܘܢ ܒ݁ܟ݂ܠܗ ܡܘܠܝܐ ܕܱ݁ܐܠܗܐ
Ephesians 3:20 ܠܗܱܘ ܕ݁ܝܢ ܕܱ݁ܡܨܐ ܒ݁ܚܱܝܠܐ ܝܱܬܻ݁ܝܪ ܡܢ ܟ݁ܠ ܠܡܥܒܱ݁ܕ݂ ܠܱܢ ܘܝܱܬܻ݁ܝܪ ܡܢ ܡܐ ܕ݁ܫܐܠܻܝܢܱܢ ܘܪܢܝܢܱܢ ܐܱܝܟ݂ ܚܱܝܠܗ ܕ݁ܡܣܬ݁ܥܱܪ ܒܱ݁ܢ
Ephesians 3:21 ܠܗ ܬ݁ܫܒ݁ܘܚܬ݁ܐ ܒ݁ܥܻܕ݁_ܬ݁ܗ ܒ݁ܝܫܘܥ ܡܫܻܝܚܐ ܒ݁ܟ݂ܠܗܘܢ ܕ݁ܪܐ ܕ݁ܥܠܡܱܝ ܥܠܡܻܝܢ ܐܱܡܻܝܢ
Ephesians 4:1 ܒ݁ܥܐ ܐ_ܢܐ ܗܟ݂ܻܝܠ ܡܢܟ݂ܘܢ ܐܢܐ ܐܱܣܻܝܪܐ ܒ݁ܡܪܱܢ ܕܱ݁ܬ݂ܗܱܠܟ݂ܘܢ ܐܱܝܟܱ݁ܢܐ ܕ݁ܝܐܐ ܠܩܪܝܢܐ ܕ݁ܐܬ݂ܩܪܻܝܬ݁ܘܢ
Ephesians 4:2 ܒ݁ܟ݂ܠܗ ܡܱܟܻ݁ܝܟ݂ܘܬ݂ ܪܥܝܢܐ ܘܢܻܝܚܘܬ݂ܐ ܘܢܱܓܻ݁ܝܪܘܬ݂ ܪܘܚܐ ܘܱܗܘܱܝܬ݁ܘܢ ܡܣܱܝܒ݁ܪܻܝܢ ܚܱܕ݂ ܠܚܱܕ݂ ܒ݁ܚܘܒ݁ܐ
Ephesians 4:3 ܘܱܗܘܱܝܬ݁ܘܢ ܚܦ݂ܻܝܛܻܝܢ ܠܡܛܱܪ ܐܱܘܝܘܬ݂ܐ ܕ݁ܪܘܚܐ ܒܱ݁ܚܙܩܐ ܕܱ݁ܫܠܡܐ
Ephesians 4:4 ܕ݁ܬ݂ܗܘܘܢ ܒ݁ܚܱܕ݂ ܦܱ݁ܓ݂ܪܐ ܘܒ݂ܱܚܕ݂ܐ ܪܘܚܐ ܐܱܝܟ݂ ܡܐ ܕ݁ܐܬ݂ܩܪܻܝܬ݁ܘܢ ܒ݁ܚܱܕ݂ ܣܱܒ݂ܪܐ ܕ݁ܩܪܝܢܟ݂ܘܢ
Ephesians 4:5 ܚܱܕ݂ ܗ_ܘ ܓ݁ܝܪ ܡܪܝܐ ܘܱܚܕ݂ܐ ܗܱܝܡܢܘܬ݂ܐ ܘܱܚܕ݂ܐ ܡܱܥܡܘܕ݂ܻܝܬ݂ܐ
Ephesians 4:6 ܘܚܱܕ݂ ܐܱܠܗܐ ܐܱܒ݂ܐ ܕ݁ܟ݂ܠ ܘܥܱܠ ܟ݁ܠ ܘܱܒ݂ܝܱܕ݂ ܟ݁ܠ ܘܱܒ݂ܟ݂ܠܱܢ
Ephesians 4:7 ܠܚܱܕ݂ ܚܱܕ݂ ܡܢܱܢ ܕ݁ܝܢ ܐܬ݂ܝܱܗܒܱ݁ܬ݂ ܛܱܝܒ݁ܘܬ݂ܐ ܐܱܝܟ݂ ܡܫܘܚܬ݂ܐ ܕ݁ܡܱܘܗܱܒ݂ܬ݂ܗ ܕܱ݁ܡܫܻܝܚܐ
Ephesians 4:8 ܡܛܠ ܗܢܐ ܐܱܡܻܝܪ ܕܱ݁ܣܠܩ ܠܱܡܪܱܘܡܐ ܘܱܫܒ݂ܐ ܫܒ݂ܻܝܬ݂ܐ ܘܝܱܗ_ܒ݂ ܡܱܘܗܒ݂ܬ݂ܐ ܠܱܒ݂ܢܱܝܢܫܐ
Ephesians 4:9 ܕܱ݁ܣܠܩ ܕ݁ܝܢ ܡܢܐ ܗ_ܝ ܐܠܐ ܐܢ ܕ݁ܐܦ݂ ܢܚܬ݂ ܠܘܩܕ݂ܱܡ ܠܬ݂ܱܚܬ݁ܝܬ݂ܗ ܕܱ݁ܐܪܥܐ
Ephesians 4:10 ܗܱܘ ܕܱ݁ܢܚܬ݂ ܗܘܝܘ ܗܱܘ ܕ݁ܐܦ݂ ܣܠܩ ܠܥܠ ܡܢ ܟ݁ܠܗܘܢ ܫܡܱܝܐ ܕܱ݁ܢܫܱܠܡ ܟ݁ܠ
Ephesians 4:11 ܘܗܘ ܝܱܗ_ܒ݂ ܐܻܝܬ݂ ܕܱ݁ܫܠܻܝܚܐ ܘܻܐܝܬ݂ ܕܱ݁ܢܒ݂ܻܝܐ ܘܻܐܝܬ݂ ܕܱ݁ܡܣܱܒ݁ܪܢܐ ܘܻܐܝܬ݂ ܕ݁ܪܥܱܘܬ݂ܐ ܘܻܐܝܬ݂ ܕ݁ܡܱܠܦ݂ܢܐ
Ephesians 4:12 ܠܱܓ݂ܡܪܐ ܕ݁ܩܱܕܻ݁ܝܫܐ ܠܱܥܒ݂ܕ݂ܐ ܕ݁ܬ݂ܫܡܫܬ݁ܐ ܠܒ݂ܢܝܢܐ ܕ݁ܦ݂ܱܓ݂ܪܐ ܕܱ݁ܡܫܻܝܚܐ
Ephesians 4:13 ܥܕ݂ܱܡܐ ܕ݁ܟ݂ܠܱܢ ܢܗܘܐ ܚܱܕ݂ ܡܕ݁ܡ ܒ݁ܗܱܝܡܢܘܬ݂ܐ ܘܒ݂ܻܝܕ݂ܱܥܬ݂ܐ ܕܱ݁ܒ݂ܪܗ ܕܱ݁ܐܠܗܐ ܘܚܱܕ݂ ܓܱ݁ܒ݂ܪܐ ܓ݁ܡܻܝܪܐ ܒܱ݁ܡܫܘܚܬ݂ܐ ܕ݁ܩܱܘܡܬ݂ܐ ܕ݁ܫܘܡܠܝܗ ܕܱ݁ܡܫܻܝܚܐ
Ephesians 4:14 ܘܠܐ ܢܗܘܐ ܝܱܠܘܕ݂ܐ ܕ݁ܡܙܕܱ݁ܥܙܥܻܝܢ ܘܡܫܬܱ݁ܢܝܢ ܠܟ݂ܠ ܪܘܚ ܕ݁ܝܘܠܦ݁ܢܐ ܢܟ݂ܻܝܠܐ ܕܱ݁ܒ݂ܢܱܝܢܫܐ ܗܢܘܢ ܕܱ݁ܒ݂ܚܪܥܘܬ݂ܗܘܢ ܡܨܛܱܢܥܻܝܢ ܕ݁ܢܱܛܥܘܢ
Ephesians 4:15 ܐܠܐ ܗܘܱܝܢ ܫܱܪܻܝܪܻܝܢ ܒ݁ܚܘܒܱ݁ܢ ܕ݁ܟ݂ܘܠ ܡܕ݁ܡ ܕܻ݁ܝܠܱܢ ܢܪܒ݁ܐ ܒܱ݁ܡܫܻܝܚܐ ܕ݁ܗܘܝܘ ܪܻܫܐ
Ephesians 4:16 ܘܡܢܗ ܟ݁ܠܗ ܦܱ݁ܓ݂ܪܐ ܡܬ݂ܪܱܟܱ݁ܒ݂ ܘܡܬ݂ܩܱܛܱܪ ܒ݁ܟ݂ܠ ܫܪܝܢ ܐܱܝܟ݂ ܡܱܘܗܱܒ݂ܬ݁ܐ ܕ݁ܡܬ݂ܝܱܗܒ݁ܐ ܒܱ݁ܡܫܘܚܬ݂ܐ ܠܟ݂ܠ ܗܱܕ݁ܡ ܠܬ݂ܱܪܒܻ݁ܝܬ݂ܐ ܕܻ݁ܝܠܗ ܕ݁ܦ݂ܱܓ݂ܪܐ ܕܱ݁ܒ݂ܚܘܒ݁ܐ ܢܫܬܱ݁ܠܱܡ ܒ݁ܢܝܢܗ
Ephesians 4:17 ܗܕ݂ܐ ܕ݁ܝܢ ܐܡܱܪ ܐ_ܢܐ ܘܱܡܣܱܗܕ݂ ܐ_ܢܐ ܒ݁ܡܪܝܐ ܕ݁ܡܢ ܗܫܐ ܠܐ ܬ݁ܗܘܘܢ ܡܗܱܠܟ݂ܻܝܢ ܐܱܝܟ݂ ܫܱܪܟ݁ܐ ܕ݁ܥܱܡ_ܡܐ ܕܱ݁ܡܗܱܠܟ݂ܻܝܢ ܒܱ݁ܣܪܻܝܩܘܬ݂ ܪܥܝܢܗܘܢ
Ephesians 4:18 ܘܚܫܘܟ݂ܻܝܢ ܒ݁ܡܱܕ݁ܥܱܝܗܘܢ ܘܢܘܟ݂ܪܝܻܝܢ ܐܢܘܢ ܡܢ ܚܱܝܱܘܗ_ܝ ܕܱ݁ܐܠܗܐ ܡܛܠ ܕ݁ܠܱܝܬ݁ ܒ݁ܗܘܢ ܝܻܕ݂ܱܥܬ݂ܐ ܘܡܛܠ ܥܘܻܝܪܘܬ݂ ܠܒ݁ܗܘܢ
Ephesians 4:19 ܗܢܘܢ ܕܱ݁ܦ݂ܣܱܩܘ ܣܱܒ݂ܪܗܘܢ ܘܱܐܫܠܡܘ ܢܱܦ݂ܫܗܘܢ ܠܦ݂ܱܚܙܘܬ݂ܐ ܘܱܠܦ݂ܘܠܚܢܐ ܕ݁ܟ݂ܠܗ ܛܱܢܦ݂ܘܬ݂ܐ ܒ݁ܝܱܥܢܘܬ݂ܗܘܢ
Ephesians 4:20 ܐܱܢ_ܬ݁ܘܢ ܕ݁ܝܢ ܠܐ ܗ_ܘܐ ܗܟ݂ܱܢܐ ܝܻܠܦ݂ܬ݁ܘܢܝܗ_ܝ ܠܱܡܫܻܝܚܐ
Ephesians 4:21 ܐܢ ܫܱܪܻܝܪܐܝܻܬ݂ ܫܡܱܥܬ݁ܘܢܝܗ_ܝ ܘܒ݂ܗ ܝܻܠܦ݂ܬ݁ܘܢ ܐܱܝܟ݂ ܡܐ ܕܻ݁ܐܝܬ݂ܱܘܗ_ܝ ܩܘܫܬ݁ܐ ܒ݁ܝܫܘܥ
Ephesians 4:22 ܐܠܐ ܕܱ݁ܬ݂ܢܻܝܚܘܢ ܡܢܟ݂ܘܢ ܗܘܦ݁ܟ݂ܱܝܟ݁ܘܢ ܩܱܕ݂ܡܝܐ ܠܒ݂ܱܪܢܫܐ ܗܱܘ ܥܱܬܻ݁ܝܩܐ ܕ݁ܡܬ݂ܚܱܒܱ݁ܠ ܒܱ݁ܪܓ݂ܻܝܓ݂ܬ݂ܐ ܕ݁ܛܘܥܝܱܝ
Ephesians 4:23 ܘܬ݂ܬ݂ܚܱܕ݁ܬ݂ܘܢ ܒ݁ܪܘܚܐ ܕ݁ܡܱܕ݁ܥܱܝܟ݁ܘܢ
Ephesians 4:24 ܘܬ݂ܠܒ݁ܫܘܢ ܠܒ݂ܱܪܢܫܐ ܚܱܕ݂_ܬ݂ܐ ܗܱܘ ܕ݁ܒ݂ܱܐܠܗܐ ܐܬ݂ܒ݁ܪܻܝ ܒ݁ܙܱܕܻ݁ܝܩܘܬ݂ܐ ܘܱܒ݂ܚܱܣܝܘܬ݂ܐ ܕ݁ܩܘܫܬ݁ܐ
Ephesians 4:25 ܡܛܠ ܗܢܐ ܐܱܢܻܝܚܘ ܡܢܟ݂ܘܢ ܟܱ݁ܕ݁ܒ݂ܘܬ݂ܐ ܘܡܱܠܠܘ ܩܘܫܬ݁ܐ ܐ_ܢܫ ܥܱܡ ܩܱܪܻܝܒ݂ܗ ܗܱܕ݁ܡܐ ܚܢܱܢ ܓ݁ܝܪ ܚܱܕ݂ ܕ݁ܚܱܕ݂
Ephesians 4:26 ܪܓ݂ܱܙܘ ܘܠܐ ܬ݁ܚܛܘܢ ܘܫܡܫܐ ܥܱܠ ܪܘܓ݂ܙܟ݂ܘܢ ܠܐ ܢܥܪܱܒ݂
Ephesians 4:27 ܘܠܐ ܬ݁ܬ݁ܠܘܢ ܐܱܬ݂ܪܐ ܠܐܟ݂ܠ-ܩܱܪܨܐ
Ephesians 4:28 ܘܱܐܝܢܐ ܕ݁ܓ݂ܢܒ݂ ܗ_ܘܐ ܡܟܻ݁ܝܠ ܠܐ ܢܓ݂ܢܘܒ݂ ܐܠܐ ܢܠܐܐ ܒܻ݁ܐܝܕ݂ܱܘܗ_ܝ ܘܢܦ݂ܠܘܚ ܛܒ݂ܬ݂ܐ ܕ݁ܢܗܘܐ ܠܗ ܠܡܬܱ݁ܠ ܠܡܱܢ ܕܱ݁ܣܢܻܝܩ
Ephesians 4:29 ܟ݁ܠ ܡܠܐ ܣܱܢܝܐ ܡܢ ܦ݁ܘܡܟ݂ܘܢ ܠܐ ܬ݁ܦ݁ܘܩ ܐܠܐ ܐܱܝܕ݂ܐ ܕ݁ܫܱܦܻ݁ܝܪܐ ܘܚܫܚܐ ܠܒ݂ܢܝܢܐ ܕ݁ܬ݂ܬ݁ܠ ܛܱܝܒ݁ܘܬ݂ܐ ܠܱܐܝܠܝܢ ܕ݁ܫܡܥܻܝܢ
Ephesians 4:30 ܘܠܐ ܬ݁ܗܘܘܢ ܡܥܻܝܩܻܝܢ ܠܪܘܚܐ ܩܱܕܻ݁ܝܫܬ݁ܐ ܕܱ݁ܐܠܗܐ ܕ݁ܐܬ݂ܚܬ݂ܡܬ݁ܘܢ ܒ݁ܗ ܠܝܱܘܡܐ ܕ݁ܦ݂ܘܪܩܢܐ
Ephesians 4:31 ܟ݁ܠܗ ܡܱܪܻܝܪܘܬ݂ܐ ܘܚܡܬ݂ܐ ܘܪܘܓ݂ܙܐ ܘܪܱܘܒ݁ܐ ܘܓ݂ܘܕ݁ܦ݂ܐ ܢܫܬܱ݁ܩܠܢ ܡܢܟ݂ܘܢ ܥܱܡ ܟ݁ܠܗ ܒܻ݁ܝܫܘܬ݂ܐ
Ephesians 4:32 ܘܱܗܘܱܝܬ݁ܘܢ ܒܱ݁ܣܻܝܡܻܝܢ ܚܱܕ݂ ܠܘܬ݂ ܚܱܕ݂ ܘܱܡܪܱܚܡܢܻܝܢ ܘܱܗܘܱܝܬ݁ܘܢ ܫܒ݂ܩܻܝܢ ܚܱܕ݂ ܠܚܱܕ݂ ܐܱܝܟܱ݁ܢܐ ܕܱ݁ܐܠܗܐ ܒܱ݁ܡܫܻܝܚܐ ܫܒ݂ܱܩ ܠܱܢ
Ephesians 5:1 ܗܘܱܝܬ݁ܘܢ ܗܟ݂ܻܝܠ ܡܬ݁ܕܱ݁ܡܝܢ ܒܱ݁ܐܠܗܐ ܐܱܝܟ݂ ܒ݁ܢܱܝܐ ܚܱܒܻ݁ܝܒ݂ܐ
Ephesians 5:2 ܘܗܱܠܟ݂ܘ ܒ݁ܚܘܒ݁ܐ ܐܱܝܟ݂ ܕ݁ܐܦ݂ ܡܫܻܝܚܐ ܐܱܚܒ݂ܱܢ ܘܱܐܫܠܡ ܢܱܦ݂ܫܗ ܥܱܠ ܐܱܦܱ݁ܝܢ ܩܘܪܒ݁ܢܐ ܘܕ݂ܒ݂ܚܐ ܠܱܐܠܗܐ ܠܪܻܝܚܐ ܒܱ݁ܣܻܝܡܐ
Ephesians 5:3 ܙܢܝܘܬ݂ܐ ܕ݁ܝܢ ܘܟ݂ܠܗ ܛܱܢܦ݂ܘܬ݂ܐ ܘܥܠܘܒ݂ܘܬ݂ܐ ܐܦ݂ܠܐ ܡܫܬܱ݁ܡܗܘ ܬ݁ܫܬܱ݁ܡܱܗ ܒܱ݁ܝܢܬ݂ܟ݂ܘܢ ܐܱܝܟ݂ ܕ݁ܝܐܐ ܠܩܱܕܻ݁ܝܫܐ
Ephesians 5:4 ܘܠܐ ܨܘܚܝܬ݂ܐ ܘܠܐ ܡܠܐ ܕ݁ܫܛܝܘܬ݂ܐ ܐܱܘ ܕ݁ܒ݂ܙܚܐ ܐܱܘ ܕ݁ܫܥܝܐ ܗܠܝܢ ܕ݁ܠܐ ܡܬ݂ܒܱ݁ܥܝܢ ܐܠܐ ܚܠܦ݂ ܗܠܝܢ ܬܱ݁ܘܕܻ݁ܝܬ݂ܐ
Ephesians 5:5 ܗܕ݂ܐ ܕ݁ܝܢ ܗܘܱܝܬ݁ܘܢ ܝܕ݂ܥܻܝܢ ܕ݁ܟ݂ܠܢܫ ܕܻ݁ܐܝܬ݂ܱܘܗ_ܝ ܙܱܢܝܐ ܐܱܘ ܛܱܢܦ݂ܐ ܐܱܘ ܥܠܘܒ݂ܐ ܕܻ݁ܐܝܬ݂ܱܘܗ_ܝ ܦ݁ܠܱܚ ܦ݁ܬ݂ܱܟ݂ܪܐ ܠܱܝܬ݁ ܠܗ ܝܪܬ݁ܘܬ݂ܐ ܒ݁ܡܱܠܟ݁ܘܬ݂ܗ ܕܱ݁ܡܫܻܝܚܐ ܘܕ݂ܱܐܠܗܐ
Ephesians 5:6 ܕܱ݁ܠܡܐ ܐ_ܢܫ ܢܱܛܥܝܟ݂ܘܢ ܒ݁ܡܠܐ ܣܪܻܝܩܬ݂ܐ ܡܛܠ ܗܠܝܢ ܗ_ܘ ܓ݁ܝܪ ܐܬ݂ܐ ܪܘܓ݂ܙܗ ܕܱ݁ܐܠܗܐ ܥܱܠ ܒ݁ܢܱܝܐ ܕ݁ܠܐ ܡܬ݁ܛܦܻ݁ܝܣܢܘܬ݂ܐ
Ephesians 5:7 ܠܐ ܗܟ݂ܻܝܠ ܬ݁ܗܘܘܢ ܠܗܘܢ ܫܱܘܬ݁ܦ݂ܐ
Ephesians 5:8 ܐܻܝܬ݂ܱܝܟ݁ܘܢ ܗ_ܘܱܝܬ݁ܘܢ ܓ݁ܝܪ ܡܢ ܠܘܩܕ݂ܱܡ ܚܫܘܟ݂ܐ ܗܫܐ ܕ݁ܝܢ ܢܘܗܪܐ ܐܱܢ_ܬ݁ܘܢ ܒ݁ܡܪܱܢ ܐܱܝܟ݂ ܒ݁ܢܱܝ ܢܘܗܪܐ ܗܟ݂ܻܝܠ ܗܟ݂ܱܢܐ ܗܱܠܟ݂ܘ
Ephesians 5:9 ܦܻ݁ܐܪܱܘܗ_ܝ ܓ݁ܝܪ ܕ݁ܢܘܗܪܐ ܒ݁ܟ݂ܠܗ ܐܢܘܢ ܛܒ݂ܘܬ݂ܐ ܘܙܱܕܻ݁ܝܩܘܬ݂ܐ ܘܩܘܫܬ݁ܐ
Ephesians 5:10 ܘܱܗܘܱܝܬ݁ܘܢ ܦ݁ܪܫܻܝܢ ܡܢܐ ܫܱܦܻ݁ܝܪ ܩܕ݂ܡ ܡܪܱܢ
Ephesians 5:11 ܘܠܐ ܗܘܱܝܬ݁ܘܢ ܡܫܬܱ݁ܘܬ݁ܦ݂ܻܝܢ ܠܘܬ݂ ܥܒ݂ܕ݂ܐ ܕ݁ܚܫܘܟ݂ܐ ܕ݁ܦ݂ܻܐܪܐ ܠܱܝܬ݁ ܒ݁ܗܘܢ ܐܠܐ ܗܘܱܝܬ݁ܘܢ ܡܟ݂ܱܘܢܻܝܢ ܠܗܘܢ
Ephesians 5:12 ܡܕ݁ܡ ܓ݁ܝܪ ܕܱ݁ܒ݂ܛܘܫܝܱܝ ܥܒ݂ܕܻ݁ܝܢ ܢܕ݂ܻܝܕ݂ ܗ_ܘ ܐܦ݂ ܠܱܡܡܱܠܠܘܬ݂ܗ
Ephesians 5:13 ܟ݁ܠ ܡܕ݁ܡ ܓ݁ܝܪ ܡܬ݂ܟܱ݁ܘܱܢ ܡܢ ܢܘܗܪܐ ܘܡܬ݂ܓ݁ܠܐ ܘܟ݂ܠܡܕ݁ܡ ܕܱ݁ܓ݂ܠܐ ܢܘܗܪܐ ܗ_ܘ
Ephesians 5:14 ܡܛܠ ܗܢܐ ܐܱܡܻܝܪ ܕ݁ܐܬ݁ܬ݁ܥܻܝܪ ܕܱ݁ܡܟ݁ܐ ܘܩܘܡ ܡܢ ܒ݁ܝܬ݂ ܡܻܝܬ݂ܐ ܘܢܱܢܗܱܪ ܠܟ݂ ܡܫܻܝܚܐ
Ephesians 5:15 ܚܙܱܘ ܗܟ݂ܻܝܠ ܐܱܝܟܱ݁ܢܐ ܬ݁ܗܱܠܟ݂ܘܢ ܙܱܗܝܐܝܻܬ݂ ܠܐ ܐܱܝܟ݂ ܣܱܟ݂ܠܐ ܐܠܐ ܐܱܝܟ݂ ܚܱܟܻ݁ܝܡܐ
Ephesians 5:16 ܕ݁ܙܒ݂ܢܻܝܢ ܩܻܐܪܣܗܘܢ ܡܛܠ ܕ݁ܝܱܘܡܬ݂ܐ ܒܻ݁ܝܫܐ ܐܢܘܢ
Ephesians 5:17 ܡܛܠ ܗܢܐ ܠܐ ܬ݁ܗܘܘܢ ܚܱܣܻܝܪܱܝ ܪܥܝܢܐ ܐܠܐ ܐܣܬܱ݁ܟܱ݁ܠܘ ܡܢܱܘ ܨܒ݂ܝܢܗ ܕܱ݁ܐܠܗܐ
Ephesians 5:18 ܘܠܐ ܗܘܱܝܬ݁ܘܢ ܪܘܝܢ ܒ݁ܚܱܡܪܐ ܕ݁ܒ݂ܗ ܐܻܝܬ݂ ܐܣܘܛܘܬ݂ܐ ܐܠܐ ܐܬ݂ܡܠܱܘ ܒ݁ܪܘܚܐ
Ephesians 5:19 ܘܡܱܠܠܘ ܥܱܡ ܢܱܦ݂ܫܟ݂ܘܢ ܒ݁ܡܱܙܡܘܪܐ ܘܱܒ݂ܬ݂ܫܒ݁ܚܬ݁ܐ ܘܒ݂ܱܙܡܻܝܪܬ݂ܐ ܕ݁ܪܘܚܐ ܗܘܱܝܬ݁ܘܢ ܙܡܪܻܝܢ ܒ݁ܠܒܱ݁ܘܬ݂ܟ݂ܘܢ ܠܡܪܝܐ
Ephesians 5:20 ܘܱܗܘܱܝܬ݁ܘܢ ܡܱܘܕ݁ܝܢ ܒ݁ܟ݂ܠܙܒ݂ܱܢ ܥܱܠ ܐܱܦܱ݁ܝ ܟ݁ܠܢܫ ܒܱ݁ܫܡܗ ܕ݁ܡܪܱܢ ܝܫܘܥ ܡܫܻܝܚܐ ܠܱܐܠܗܐ ܐܱܒ݂ܐ
Ephesians 5:21 ܘܱܗܘܱܝܬ݁ܘܢ ܡܫܬܱ݁ܥܒ݁ܕ݂ܻܝܢ ܚܱܕ݂ ܠܚܱܕ݂ ܒ݁ܚܘܒ݁ܗ ܕܱ݁ܡܫܻܝܚܐ
Ephesians 5:22 ܢܫܐ ܗܘܱܝܬ݁ܝܢ ܡܫܬܱ݁ܥܒ݁ܕ݂ܢ ܠܒ݂ܱܥܠܱܝܟ݁ܝܢ ܐܱܝܟ݂ ܕܱ݁ܠܡܪܱܢ
Ephesians 5:23 ܡܛܠ ܕ݁ܓ݂ܱܒ݂ܪܐ ܪܻܫܗ ܗ_ܘ ܕܱ݁ܐܢ_ܬ݁ܬ݂ܐ ܐܱܝܟܱ݁ܢܐ ܕ݁ܐܦ݂ ܡܫܻܝܚܐ ܪܻܫܐ ܗܘ ܕ݁ܥܻܕ݁_ܬ݁ܐ ܘܗܘܝܘ ܡܱܚܝܢܐ ܕ݁ܦ݂ܱܓ݂ܪܐ
Ephesians 5:24 ܐܠܐ ܐܱܝܟܱ݁ܢܐ ܕ݁ܥܻܕ݁_ܬ݁ܐ ܡܫܬܱ݁ܥܒ݁ܕ݂ܐ ܠܱܡܫܻܝܚܐ ܗܟ݂ܱܢܐ ܐܦ݂ ܢܫܐ ܠܒ݂ܱܥܠܱܝܗܝܢ ܒ݁ܟ݂ܠܡܕ݁ܡ
Ephesians 5:25 ܓܱ݁ܒ݂ܪܐ ܐܱܚܒ݂ܘ ܢܫܱܝܟ݁ܘܢ ܐܱܝܟ݂ ܕ݁ܐܦ݂ ܡܫܻܝܚܐ ܐܱܚܒ݂ ܠܥܻܕ݁_ܬ݁ܗ ܘܢܱܦ݂ܫܗ ܐܱܫܠܡ ܥܱܠ ܐܱܦ݁ܝܗ
Ephesians 5:26 ܕܱ݁ܢܩܱܕ݁ܫܻܝܗ ܘܱܢܕ݂ܱܟ݁ܝܗ ܒܱ݁ܣܚܝܐ ܕ݁ܡܱܝܐ ܘܱܒ݂ܡܠܬ݂ܐ
Ephesians 5:27 ܘܱܢܩܻܝܡܻܝܗ ܥܻܕ݁_ܬ݁ܐ ܠܢܱܦ݂ܫܗ ܟܱ݁ܕ݂ ܡܫܱܒ݁ܚܐ ܘܠܱܝܬ݁ ܒ݁ܗ ܛܘܠܫܐ ܘܠܐ ܩܱܡܛܐ ܘܠܐ ܡܕ݁ܡ ܕܱ݁ܠܗܠܝܢ ܕ݁ܡܐ ܐܠܐ ܬ݁ܗܘܐ ܩܱܕܻ݁ܝܫܐ ܕ݁ܠܐ ܡܘܡ
Ephesians 5:28 ܗܟ݂ܱܢܐ ܘܠܐ ܠܓ݂ܱܒ݂ܪܐ ܕ݁ܢܱܚܒ݂ܘܢ ܢܫܱܝܗܘܢ ܐܱܝܟ݂ ܕܱ݁ܠܦ݂ܱܓ݂ܪܱܝܗܘܢ ܡܱܢ ܕ݁ܠܱܐܢ_ܬ݁ܬ݂ܗ ܓ݁ܝܪ ܡܱܚܒ݂ ܢܱܦ݂ܫܗ ܗ_ܘ ܡܱܚܒ݂
Ephesians 5:29 ܠܐ ܓ݁ܝܪ ܐ_ܢܫ ܡܡܬ݂ܘܡ ܣܢܐ ܦܱ݁ܓ݂ܪܗ ܐܠܐ ܡܬ݂ܱܪܣܐ ܠܗ ܘܝܨܦ݂ ܕܻ݁ܝܠܗ ܐܱܝܟܱ݁ܢܐ ܕ݁ܐܦ݂ ܡܫܻܝܚܐ ܕ݁ܥܻܕ݁_ܬ݁ܗ
Ephesians 5:30 ܡܛܠ ܕ݁ܗܱܕ݁ܡܐ ܚܢܱܢ ܕ݁ܦ݂ܱܓ݂ܪܗ ܘܡܢ ܒ݁ܣܪܗ ܚܢܱܢ ܘܡܢ ܓܱ݁ܪܡܱܘܗ_ܝ
Ephesians 5:31 ܡܛܠ ܗܢܐ ܢܫܒ݁ܘܩ ܓܱ݁ܒ݂ܪܐ ܠܱܐܒ݂ܘܗ_ܝ ܘܠܐܡܗ ܘܢܩܱܦ݂ ܠܱܐܢ_ܬ݁ܬ݂ܗ ܘܢܗܘܘܢ ܬ݁ܪܱܝܗܘܢ ܚܱܕ݂ ܒ݁ܣܱܪ
Ephesians 5:32 ܗܢܐ ܐ_ܪܙܐ ܪܱܒ݂ ܗ_ܘ ܐܢܐ ܕ݁ܝܢ ܐܡܱܪ ܐ_ܢܐ ܥܱܠ ܡܫܻܝܚܐ ܘܥܱܠ ܥܻܕ݁_ܬ݁ܗ
Ephesians 5:33 ܒ݁ܪܱܡ ܐܦ݂ ܐܱܢ_ܬ݁ܘܢ ܟ݁ܠ ܚܱܕ݂ ܚܱܕ݂ ܡܢܟ݂ܘܢ ܗܟ݂ܱܢܐ ܢܪܚܱܡ ܐܱܢ_ܬ݁ܬ݂ܗ ܐܱܝܟ݂ ܕܱ݁ܠܢܱܦ݂ܫܗ ܐܱܢ_ܬ݁ܬ݂ܐ ܕ݁ܝܢ ܬ݁ܗܘܐ ܕ݁ܚܠܐ ܡܢ ܒܱ݁ܥܠܗ
Ephesians 6:1 ܒ݁ܢܱܝܐ ܐܫܬܱ݁ܡ_ܥܘ ܠܱܐܒ݂ܗܱܝܟ݁ܘܢ ܒ݁ܡܪܱܢ ܗܕ݂ܐ ܓ݁ܝܪ ܟܻ݁ܐܢܐ
Ephesians 6:2 ܘܗܢܱܘ ܦ݁ܘܩܕ݁ܢܐ ܩܱܕ݂ܡܝܐ ܕܱ݁ܡܠܻܝܟ݂ ܝܱܩܱܪ ܠܱܐܒ݂ܘܟ݂ ܘܠܐܡܟ݂
Ephesians 6:3 ܕ݁ܢܗܘܐ ܠܟ݂ ܕ݁ܫܱܦܻ݁ܝܪ ܘܢܻܐܪܟ݁ܘܢ ܚܱܝܱܝܟ݁ ܥܱܠ ܐܱܪܥܐ
Ephesians 6:4 ܐܱܒ݂ܗܐ ܠܐ ܬܱ݁ܪܓ݁ܙܘܢ ܒ݁ܢܱܝܟ݁ܘܢ ܐܠܐ ܪܱܒܱ݁ܘ ܐܢܘܢ ܒ݁ܡܱܪܕ݁ܘܬ݂ܐ ܘܱܒ݂ܝܘܠܦ݁ܢܐ ܕ݁ܡܪܱܢ
Ephesians 6:5 ܥܱܒ݂ܕ݁ܐ ܐܫܬܱ݁ܡ_ܥܘ ܠܡܪܱܝܟ݁ܘܢ ܕ݁ܒ݂ܱܒ݂ܣܱܪ ܒ݁ܕ݂ܚܠܬ݂ܐ ܘܒ݂ܱܪܬ݂ܻܝܬ݂ܐ ܘܒ݂ܱܦ݂ܫܻܝܛܘܬ݂ ܠܒ݁ܐ ܐܱܝܟ݂ ܕ݁ܠܱܡܫܻܝܚܐ
Ephesians 6:6 ܠܐ ܒ݁ܡܱܚܙܐ ܥܱܝܢܐ ܐܱܝܟ݂ ܗܱܘ ܕ݁ܠܱܒ݂ܢܱܝܢܫܐ ܫܦ݂ܪܻܝܢ ܐܢ_ܬ݁ܘܢ ܐܠܐ ܐܱܝܟ݂ ܥܱܒ݂ܕ݁ܐ ܕܱ݁ܡܫܻܝܚܐ ܕ݁ܥܒ݂ܕܻ݁ܝܢ ܨܒ݂ܝܢܐ ܕܱ݁ܐܠܗܐ
Ephesians 6:7 ܘܫܱܡܫܘ ܐܢܘܢ ܡܢ ܟ݁ܠܗ ܢܱܦ݂ܫܟ݂ܘܢ ܒ݁ܚܘܒ݁ܐ ܐܱܝܟ݂ ܕܱ݁ܠܡܪܱܢ ܘܠܐ ܐܱܝܟ݂ ܕ݁ܠܱܒ݂ܢܱܝܢܫܐ
Ephesians 6:8 ܟܱ݁ܕ݂ ܝܕ݂ܥܻܝܬ݁ܘܢ ܕ݁ܗܱܘ ܡܕ݁ܡ ܕ݁ܥܒ݂ܕ݂ ܐ_ܢܫ ܕ݁ܫܱܦܻ݁ܝܪ ܗܘ ܡܬ݂ܦ݁ܪܱܥ ܡܢ ܡܪܱܢ ܐܢ ܥܱܒ݂ܕ݁ܐ ܗ_ܘ ܘܐܢ ܒܱ݁ܪ ܚܻܐܪܐ
Ephesians 6:9 ܐܦ݂ ܐܱܢ_ܬ݁ܘܢ ܡܪܱܝܐ ܗܟ݂ܱܢܐ ܗܘܱܝܬ݁ܘܢ ܥܒ݂ܕܻ݁ܝܢ ܠܥܱܒ݂ܕܱ݁ܝܟ݁ܘܢ ܗܘܱܝܬ݁ܘܢ ܫܒ݂ܩܻܝܢ ܠܗܘܢ ܣܱܟ݂ܠܘܬ݂ܐ ܡܛܠ ܕ݁ܝܕ݂ܥܻܝܢ ܐܢ_ܬ݁ܘܢ ܕ݁ܐܦ݂ ܡܪܟ݂ܘܢ ܕܻ݁ܝܠܟ݂ܘܢ ܐܻܝܬ݂ܱܘܗ_ܝ ܒܱ݁ܫܡܱܝܐ ܘܡܱܣܱܒ݂ ܒܱ݁ܐܦ݁ܐ ܠܱܝܬ݁ ܠܘܬ݂ܗ
Ephesians 6:10 ܡܟܻ݁ܝܠ ܐܱܚܱܝ ܐܬ݂ܚܱܝܱܠܘ ܒ݁ܡܪܱܢ ܘܱܒ݂ܬ݂ܘܩܦ݂ܐ ܕ݁ܚܱܝܠܗ
Ephesians 6:11 ܘܱܠܒ݂ܱܫܘ ܟ݁ܠܗ ܙܱܝܢܐ ܕܱ݁ܐܠܗܐ ܐܱܝܟܱ݁ܢܐ ܕ݁ܬ݂ܫܟ݁ܚܘܢ ܠܱܡܩܡ ܠܘܩܒ݂ܱܠ ܨܢܥܬ݂ܗ ܕ݁ܐܟ݂ܠ ܩܱܪܨܐ
Ephesians 6:12 ܡܛܠ ܕ݁ܬ݂ܱܟ݂ܬ݁ܘܫܟ݂ܘܢ ܠܐ ܗ_ܘܐ ܥܱܡ ܒ݁ܣܪܐ ܘܱܕ݂ܡܐ ܐܠܐ ܥܱܡ ܐܱܪܟ݂ܱܘܣ ܘܥܱܡ ܫܱܠܻܝܛܢܐ ܘܥܱܡ ܐܱܚܻܝܕ݂ܱܝ ܥܠܡܐ ܕ݁ܗܢܐ ܚܫܘܟ݂ܐ ܘܥܱܡ ܪܘܚܐ ܒܻ݁ܝܫܬ݂ܐ ܕܱ݁ܬ݂ܚܝܬ݂ ܫܡܱܝܐ
Ephesians 6:13 ܡܛܠ ܗܢܐ ܠܒ݂ܱܫܘ ܟ݁ܠܗ ܙܱܝܢܐ ܕܱ݁ܐܠܗܐ ܕ݁ܬ݂ܫܟ݁ܚܘܢ ܬ݁ܐܪܥܘܢ ܒܻ݁ܝܫܐ ܘܟ݂ܱܕ݂ ܡܥܱܬ݁ܕ݂ܻܝܢ ܐܢ_ܬ݁ܘܢ ܒ݁ܟ݂ܠܡܕ݁ܡ ܬ݁ܩܘܡܘܢ
Ephesians 6:14 ܩܘܡܘ ܗܟ݂ܻܝܠ ܘܱܚܙܘܩܘ ܚܱܨܱܝܟ݁ܘܢ ܒ݁ܩܘܫܬ݁ܐ ܘܱܠܒ݂ܱܫܘ ܫܪܝܢܐ ܕ݁ܙܱܕܻ݁ܝܩܘܬ݂ܐ
Ephesians 6:15 ܘܣܱܐܢܘ ܒ݁ܪܓ݂ܠܱܝܟ݁ܘܢ ܛܘܝܒ݂ܗ ܕ݁ܐܘܱܢܓ݁ܠܻܝܘܢ ܕܱ݁ܫܠܡܐ
Ephesians 6:16 ܘܥܱܡ ܗܠܝܢ ܣܱܒ݂ܘ ܠܟ݂ܘܢ ܣܱܟ݁ܪܐ ܕ݁ܗܱܝܡܢܘܬ݂ܐ ܕ݁ܒ݂ܗ ܬ݁ܬ݂ܡܨܘܢ ܚܱܝܠܐ ܠܡܱܕ݂ܥܟ݂ܘ ܟ݁ܠܗܘܢ ܓ݁ܐܪܱܘܗ_ܝ ܝܩܕ݁ܐ ܕ݁ܒ݂ܻܝܫܐ
Ephesians 6:17 ܘܣܻܝܡܘ ܣܱܢܘܱܪܬ݁ܐ ܕ݁ܦ݂ܘܪܩܢܐ ܘܱܐܚܘܕ݂ܘ ܣܱܝܦ݂ܐ ܕ݁ܪܘܚܐ ܕܻ݁ܐܝܬ݂ܱܘܗ_ܝ ܡܠܬ݂ܐ ܕܱ݁ܐܠܗܐ
Ephesians 6:18 ܘܱܒ݂ܟ݂ܠ ܨܠܱܘܢ ܘܱܒ݂ܟ݂ܠ ܒ݁ܥܘܢ ܨܱܠܱܘ ܒ݁ܟ݂ܠܙܒ݂ܱܢ ܒ݁ܪܘܚ ܘܒ݂ܗ ܒܱ݁ܨܠܘܬ݂ܐ ܗܘܱܝܬ݁ܘܢ ܫܗܪܻܝܢ ܒ݁ܟ݂ܠܥܕ݁ܢ ܟܱ݁ܕ݂ ܡܨܱܠܝܬ݁ܘܢ ܐܱܡܻܝܢܐܝܻܬ݂ ܘܡܬ݂ܟܱ݁ܫܦ݂ܻܝܢ ܥܱܠ ܐܱܦܱ݁ܝ ܟ݁ܠܗܘܢ ܩܱܕܻ݁ܝܫܐ
Ephesians 6:19 ܐܦ݂ ܥܠܱܝ ܕ݁ܬ݂ܬ݂ܻܝܗܒ݂ ܠܻܝ ܡܠܬ݂ܐ ܒ݁ܡܱܦ݂ܬܱ݁ܚ ܦ݁ܘܡܝ ܕ݁ܥܻܝܢ ܒܱ݁ܓ݂ܠܐ ܐܱܟ݂ܪܙ ܐ_ܪܙܐ ܕܱ݁ܣܒ݂ܱܪܬ݂ܐ
Ephesians 6:20 ܗܱܘ ܕ݁ܐܢܐ ܐܻܝܙܓܱ݁ܕ݁ܗ ܒ݁ܫܻܫܠܬ݂ܐ ܕܱ݁ܒ݂ܦܱ݁ܪܗ_ܣܻܝܱܐ ܐܡܱܠܠܻܝܘܗ_ܝ ܐܱܝܟ݂ ܕ݁ܘܠܐ ܠܻܝ ܠܱܡܡܱܠܠܘܬ݂ܗ
Ephesians 6:21 ܕ݁ܬ݂ܕ݁ܥܘܢ ܕ݁ܝܢ ܐܦ݂ ܐܱܢ_ܬ݁ܘܢ ܡܕ݁ܡ ܕܱ݁ܠܘܬ݂ܝ ܘܡܕ݁ܡ ܕ݁ܣܥܱܪ ܐ_ܢܐ ܗܐ ܡܱܘܕܱ݁ܥ ܠܟ݂ܘܢ ܛܘܟ݂ܻܝܩܘܣ ܐܱܚܐ ܚܱܒܻ݁ܝܒ݂ܐ ܘܱܡܫܱܡܫܢܐ ܡܗܱܝܡܢܐ ܒ݁ܡܪܱܢ
Ephesians 6:22 ܕ݁ܠܗ ܫܱܕ݁ܪܬ݂ ܠܘܬ݂ܟ݂ܘܢ ܥܠܝܗ ܥܱܠ ܗܕ݂ܐ ܕ݁ܬ݂ܕ݁ܥܘܢ ܡܐ ܕܱ݁ܠܘܬ݂ܝ ܘܱܢܒ݂ܱܝܱܐ ܠܒܱ݁ܘܬ݂ܟ݂ܘܢ
Ephesians 6:23 ܫܠܡܐ ܥܱܡ ܐܱܚܱܝܢ ܘܚܘܒ݁ܐ ܥܱܡ ܗܱܝܡܢܘܬ݂ܐ ܡܢ ܐܱܠܗܐ ܐܱܒ݂ܐ ܘܡܢ ܡܪܱܢ ܝܫܘܥ ܡܫܻܝܚܐ
Ephesians 6:24 ܛܱܝܒ݁ܘܬ݂ܐ ܥܱܡ ܟ݁ܠܗܘܢ ܐܱܝܠܝܢ ܕ݁ܡܱܚܒ݂ܻܝܢ ܠܡܪܱܢ ܝܫܘܥ ܡܫܻܝܚܐ ܕ݁ܠܐ ܚܒ݂ܠ ܐܱܡܻܝܢ
Philippians 1:1 ܦܱ݁ܘܠܘܣ ܘܛܻܝܡܬ݂ܐܘܣ ܥܱܒ݂ܕ݁ܐ ܕ݁ܝܫܘܥ ܡܫܻܝܚܐ ܠܟ݂ܠܗܘܢ ܩܱܕܻ݁ܝܫܐ ܕܱ݁ܒ݂ܝܫܘܥ ܡܫܻܝܚܐ ܕܻ݁ܐܝܬ݂ ܒ݁ܦ݂ܻܝܠܻܝܦ݁ܘܣ ܥܱܡ ܩܱܫܻܝܫܐ ܘܱܡܫܱܡܫܢܐ
Philippians 1:2 ܛܱܝܒ݁ܘܬ݂ܐ ܥܱܡܟ݂ܘܢ ܘܱܫܠܡܐ ܡܢ ܐܱܠܗܐ ܐܱܒ݂ܘܢ ܘܡܢ ܡܪܱܢ ܝܫܘܥ ܡܫܻܝܚܐ
Philippians 1:3 ܡܱܘܕ݁ܐ ܐ_ܢܐ ܠܱܐܠܗܝ ܥܱܠ ܥ_ܘܗܕ݁ܢܟ݂ܘܢ ܐܱܡܻܝܢܐ
Philippians 1:4 ܕܱ݁ܒ݂ܟ݂ܠ ܒ݁ܥܘܬ݂ܝ ܕ݁ܥܱܠ ܐܱܦܱ݁ܝܟ݁ܘܢ ܘܟ݂ܱܕ݂ ܚܕ݂ܐ ܐ_ܢܐ ܡܬ݂ܟܱ݁ܫܱܦ݂ ܐ_ܢܐ
Philippians 1:5 ܥܱܠ ܫܱܘܬ݁ܦ݂ܘܬ݂ܟ݂ܘܢ ܕ݁ܒ݂ܐܘܱܢܓ݁ܠܻܝܘܢ ܡܢ ܝܱܘܡܐ ܩܱܕ݂ܡܝܐ ܘܱܥܕ݂ܱܡܐ ܠܗܫܐ
Philippians 1:6 ܡܛܠ ܕܱ݁ܬ݂ܟ݂ܻܝܠ ܐ_ܢܐ ܥܱܠ ܗܕ݂ܐ ܕ݁ܗܱܘ ܡܱܢ ܕ݁ܫܱܪܻܝ ܒ݁ܟ݂ܘܢ ܥܒ݂ܕ݂ܐ ܛܒ݂ܐ ܗܘ ܢܫܱܠܡ ܥܕ݂ܱܡܐ ܠܝܱܘܡܗ ܕ݁ܡܪܱܢ ܝܫܘܥ ܡܫܻܝܚܐ
Philippians 1:7 ܗܟ݂ܱܢܐ ܓ݁ܝܪ ܙܕ݂ܩ ܠܻܝ ܠܡܬ݂ܪܱܥܝܘ ܥܱܠ ܟ݁ܠܟ݂ܘܢ ܡܛܠ ܕܱ݁ܒ݂ܠܒ݁ܝ ܣܻܝܡܻܝܢ ܐܢ_ܬ݁ܘܢ ܘܒ݂ܱܐܣܘܪܱܝ ܘܱܒ݂ܡܱܦܱ݁ܩ ܒ݁ܪܘܚܝ ܕ݁ܥܱܠ ܫܪܪܗ ܕ݁ܐܘܱܢܓ݁ܠܻܝܘܢ ܕ݁ܫܱܘܬ݁ܦ݂ܱܝ ܐܱܢ_ܬ݁ܘܢ ܒ݁ܛܱܝܒ݁ܘܬ݂ܐ
Philippians 1:8 ܣܗܕ݂ ܗ_ܘ ܠܻܝ ܓ݁ܝܪ ܐܱܠܗܐ ܕܱ݁ܐܝܟܱ݁ܢܐ ܡܱܚܒ݂ ܐ_ܢܐ ܠܟ݂ܘܢ ܒ݁ܪܱܚܡܱܘܗ_ܝ ܕ݁ܝܫܘܥ ܡܫܻܝܚܐ
Philippians 1:9 ܘܗܕ݂ܐ ܡܨܱܠܐ ܐ_ܢܐ ܕ݁ܬ݂ܘܒ݂ ܢܣܓ݁ܐ ܘܢܬ݂ܝܱܬܱ݁ܪ ܚܘܒ݁ܟ݂ܘܢ ܒܻ݁ܝܕ݂ܱܥܬ݂ܐ ܘܱܒ݂ܟ݂ܠ ܣܘܟ݁ܠ ܕ݁ܪܘܚ
Philippians 1:10 ܕ݁ܬ݂ܗܘܘܢ ܦ݁ܪܫܻܝܢ ܐܱܝܠܝܢ ܕ݁ܥ_ܗܢܢ ܘܬ݂ܗܘܘܢ ܕ݁ܟ݂ܝܢ ܕ݁ܠܐ ܬ݁ܘܩܠܐ ܒ݁ܝܱܘܡܗ ܕܱ݁ܡܫܻܝܚܐ
Philippians 1:11 ܘܱܡܠܝܢ ܦܻ݁ܐܪܐ ܕ݁ܙܱܕܻ݁ܝܩܘܬ݂ܐ ܕܱ݁ܒ݂ܝܫܘܥ ܡܫܻܝܚܐ ܠܫܘܒ݂ܚܐ ܘܠܻܐܝܩܪܐ ܕܱ݁ܐܠܗܐ
Philippians 1:12 ܨܒ݂ܐ ܐ_ܢܐ ܕ݁ܝܢ ܕ݁ܬ݂ܕ݁ܥܘܢ ܐܱܚܱܝ ܕ݁ܣܘܥܪܢܝ ܕܻ݁ܝܠܝ ܝܱܬܻ݁ܝܪܐܝܻܬ݂ ܐܬ݂ܐ ܠܱܩܕ݂ܡܱܘܗ_ܝ ܒ݁ܐܘܱܢܓ݁ܠܻܝܘܢ
Philippians 1:13 ܗܟ݂ܱܢܐ ܕ݁ܐܦ݂ ܐܱܣܘܪܱܝ ܐܬ݂ܓ݁ܠܻܝܘ ܒܱ݁ܡܫܻܝܚܐ ܒܱ݁ܦ݁ܪܛܘܪܻܝܢ ܟ݁ܠܗ ܘܱܠܫܱܪܟ݁ܐ ܕ݁ܟ݂ܠܢܫ
Philippians 1:14 ܘܣܘܓ݂ܐܐ ܕܱ݁ܐܚܐ ܕܱ݁ܒ݂ܡܪܱܢ ܐܬ݁ܬ݁ܟ݂ܠܘ ܥܱܠ ܐܱܣܘܪܱܝ ܘܱܐܫܻܝܚܘ ܝܱܬܻ݁ܝܪܐܝܻܬ݂ ܕ݁ܠܐ ܕ݁ܚܠܐ ܠܱܡܡܱܠܠܘ ܡܠܬ݂ܐ ܕܱ݁ܐܠܗܐ
Philippians 1:15 ܘܐ_ܢܫ ܐ_ܢܫ ܡܢ ܚܣܡܐ ܘܚܪܝܢܐ ܐ_ܢܫ ܐ_ܢܫ ܕ݁ܝܢ ܒ݁ܨܒ݂ܝܢܐ ܛܒ݂ܐ ܘܱܒ݂ܚܘܒ݁ܐ ܠܱܡܫܻܝܚܐ ܡܱܟ݂ܪܙܻܝܢ
Philippians 1:16 ܡܛܠ ܕ݁ܝܕ݂ܥܻܝܢ ܕܱ݁ܠܡܱܦܱ݁ܩ ܒ݁ܪܘܚܐ ܕ݁ܐܘܱܢܓ݁ܠܻܝܘܢ ܣܻܝܡ ܐ_ܢܐ
Philippians 1:17 ܗܢܘܢ ܕ݁ܝܢ ܕܱ݁ܒ݂ܚܪܝܢܐ ܠܱܡܫܻܝܚܐ ܡܱܟ݂ܪܙܻܝܢ ܠܐ ܗ_ܘܐ ܕܱ݁ܟ݂ܝܐܝܻܬ݂ ܐܠܐ ܕ݁ܣܒ݂ܪܻܝܢ ܕ݁ܡܱܘܣܦ݂ܻܝܢ ܐܘܠܨܢܐ ܠܱܐܣܘܪܱܝ
Philippians 1:18 ܘܱܒ݂ܗܕ݂ܐ ܚܕ݂ܻܝܬ݂ ܘܚܕ݂ܐ ܐ_ܢܐ ܕܱ݁ܒ݂ܟ݂ܠ ܦ݁ܪܘܣ ܐܢ ܒ݁ܥܠܬ݂ܐ ܘܐܢ ܒ݁ܩܘܫܬ݁ܐ ܡܫܻܝܚܐ ܢܬ݂ܟ݁ܪܙ
Philippians 1:19 ܝܕ݂ܱܥ ܐ_ܢܐ ܓ݁ܝܪ ܕ݁ܗܠܝܢ ܠܚܱܝܐ ܡܫܬܱ݁ܟ݂ܚܢ ܠܻܝ ܒ݁ܒ݂ܥܘܬ݂ܟ݂ܘܢ ܘܱܒ݂ܡܱܘܗܱܒ݂ܬ݂ܐ ܕ݁ܪܘܚܐ ܕ݁ܝܫܘܥ ܡܫܻܝܚܐ
Philippians 1:20 ܐܱܝܟܱ݁ܢܐ ܕܱ݁ܡܣܱܒܱ݁ܪ ܐ_ܢܐ ܘܱܡܣܱܟ݁ܐ ܐ_ܢܐ ܕܱ݁ܒ݂ܡܕ݁ܡ ܠܐ ܐܒ݂ܗܱܬ݂ ܐܠܐ ܒ݁ܓ݂ܱܠܝܘܬ݂ ܐܱܦ݁ܐ ܐܱܝܟ݂ ܕܱ݁ܒ݂ܟ݂ܠܙܒ݂ܱܢ ܐܦ݂ ܗܫܐ ܢܬ݂ܪܱܘܪܱܒ݂ ܡܫܻܝܚܐ ܒ݁ܦ݂ܱܓ݂ܪܝ ܐܢ ܒ݁ܚܱܝܐ ܘܐܢ ܒ݁ܡܱܘܬ݁ܐ
Philippians 1:21 ܚܱܝܱܝ ܓ݁ܝܪ ܕܻ݁ܝܠܝ ܡܫܻܝܚܐ ܗ_ܘ ܘܐܢ ܐܡܘܬ݂ ܝܘܬ݂ܪܢܐ ܗ_ܘ ܠܻܝ
Philippians 1:22 ܐܢ ܕ݁ܝܢ ܐܦ݂ ܒ݁ܗܠܝܢ ܚܱܝܐ ܕ݁ܒ݂ܣܪܐ ܦܻ݁ܐܪܐ ܐܻܝܬ݂ ܠܻܝ ܒܱ݁ܥܒ݂ܕ݂ܱܝ ܠܐ ܝܕ݂ܱܥ ܐ_ܢܐ ܡܢܐ ܐܓ݂ܒ݁ܐ ܠܻܝ
Philippians 1:23 ܐܠܨܢ ܠܻܝ ܓ݁ܝܪ ܬܱ݁ܪܬܱ݁ܝܗܝܢ ܠܡܦ݂ܛܱܪ ܪܓ݂ܻܝܓ݂ ܐ_ܢܐ ܕ݁ܥܱܡ ܡܫܻܝܚܐ ܐܗܘܐ ܘܗܕ݂ܐ ܛܒ݂ ܦ݁ܩܚܐ ܗ_ܘܬ݂ ܠܻܝ
Philippians 1:24 ܐܠܐ ܐܦ݂ ܕ݁ܐܩܱܘܐ ܒ݁ܦ݂ܱܓ݂ܪܝ ܐܠܨܐ ܠܻܝ ܨܒ݂ܘܬ݂ܐ ܡܛܠܬ݂ܟ݂ܘܢ
Philippians 1:25 ܘܗܕ݂ܐ ܬ݁ܟ݂ܻܝܠܐܝܻܬ݂ ܝܕ݂ܱܥ ܐ_ܢܐ ܕ݁ܦ݂ܐܫ ܐ_ܢܐ ܘܱܡܩܱܘܐ ܐ_ܢܐ ܠܚܱܕ݂ܘܬ݂ܐ ܕܻ݁ܝܠܟ݂ܘܢ ܘܱܠܬ݂ܱܪܒܻ݁ܝܬ݂ܐ ܕ݁ܗܱܝܡܢܘܬ݂ܟ݂ܘܢ
Philippians 1:26 ܕ݁ܟ݂ܱܕ݂ ܐܻܬ݂ܐ ܬ݁ܘܒ݂ ܠܘܬ݂ܟ݂ܘܢ ܢܬ݂ܝܱܬܱ݁ܪ ܒܻ݁ܝ ܫܘܒ݂ܗܪܟ݂ܘܢ ܕܱ݁ܒ݂ܝܫܘܥ ܡܫܻܝܚܐ ܒܱ݁ܠܚܘܕ݂
Philippians 1:27 ܐܱܝܟܱ݁ܢܐ ܕ݁ܝܐܐ ܠܱܣܒ݂ܱܪܬ݂ܗ ܕܱ݁ܡܫܻܝܚܐ ܗܘܱܝܬ݁ܘܢ ܡܬ݁ܕܱ݁ܒ݁ܪܻܝܢ ܕ݁ܐܢ ܐܻܬ݂ܐ ܐܚܙܝܟ݂ܘܢ ܘܐܢ ܦܱ݁ܪܻܝܩ ܐ_ܢܐ ܐܫܡܱܥ ܥܠܱܝܟ݁ܘܢ ܕ݁ܩܝܡܻܝܢ ܐܢ_ܬ݁ܘܢ ܒܱ݁ܚܕ݂ܐ ܪܘܚ ܘܒ݂ܱܚܕ݂ܐ ܢܦ݂ܫ ܘܡܬ݂ܢܱܨܚܻܝܬ݁ܘܢ ܐܱܟ݂ܚܱܕ݂ ܒ݁ܗܱܝܡܢܘܬ݂ܐ ܕ݁ܐܘܱܢܓ݁ܠܻܝܘܢ
Philippians 1:28 ܘܱܒ݂ܡܕ݁ܡ ܠܐ ܡܬ݁ܬ݁ܙܻܝܥܻܝܢ ܐܢ_ܬ݁ܘܢ ܡܢ ܗܢܘܢ ܕ݁ܩܝܡܻܝܢ ܠܩܘܒ݂ܠܱܢ ܠܬ݂ܱܚܘܻܝܬ݂ܐ ܕܱ݁ܐܒ݂ܕ݁ܢܗܘܢ ܘܱܠܚܱܝܐ ܕܻ݁ܝܠܟ݂ܘܢ
Philippians 1:29 ܘܗܕ݂ܐ ܡܢ ܐܱܠܗܐ ܗ_ܘ ܐܬ݂ܝܱܗܒܱ݁ܬ݂ ܠܟ݂ܘܢ ܕ݁ܠܐ ܒܱ݁ܠܚܘܕ݂ ܡܗܱܝܡܢܘ ܬ݁ܗܱܝܡܢܘܢ ܒ݁ܗ ܒܱ݁ܡܫܻܝܚܐ ܐܠܐ ܐܦ݂ ܕ݁ܥܱܠ ܐܱܦܱ݁ܘܗ_ܝ ܬ݁ܚܫܘܢ
Philippians 1:30 ܘܱܬ݂ܣܱܝܒ݁ܪܘܢ ܐܱܓ݂ܘܢܐ ܐܱܝܟ݂ ܗܱܘ ܕܱ݁ܚܙܱܝܬ݁ܘܢ ܒܻ݁ܝ ܘܗܫܐ ܫܡܥܻܝܬ݁ܘܢ ܥܠܱܝ
Philippians 2:1 ܐܢ ܐܻܝܬ݂ ܠܟ݂ܘܢ ܗܟ݂ܻܝܠ ܒ݁ܘܝܐܐ ܒܱ݁ܡܫܻܝܚܐ ܘܐܢ ܡܱܡܠܐ ܒ݁ܠܒ݁ܐ ܒ݁ܚܘܒ݁ܐ ܘܐܢ ܫܱܘܬ݁ܦ݂ܘܬ݂ܐ ܕ݁ܪܘܚܐ ܘܐܢ ܪܘܚܦ݂ܐ ܘܪܱܚܡܐ
Philippians 2:2 ܫܱܠܡܘ ܚܱܕ݂ܘܱܬ݂ܝ ܕ݁ܚܱܕ݂ ܪܥܝܢܐ ܢܗܘܐ ܠܟ݂ܘܢ ܘܚܱܕ݂ ܚܘܒ݁ܐ ܘܱܚܕ݂ܐ ܢܦ݂ܫ ܘܱܚܕ݂ܐ ܬܱ݁ܪܥܻܝܬ݂ܐ
Philippians 2:3 ܘܡܕ݁ܡ ܒ݁ܚܪܝܢܐ ܐܱܘ ܒ݁ܬ݂ܫܒ݁ܘܚܬ݁ܐ ܣܪܻܝܩܬ݁ܐ ܠܐ ܬ݁ܥܒ݁ܕ݂ܘܢ ܐܠܐ ܒ݁ܡܱܟܻ݁ܝܟ݂ܘܬ݂ ܪܥܝܢܐ ܟ݁ܠܢܫ ܠܚܱܒ݂ܪܗ ܐܱܝܟ݂ ܕܱ݁ܡܝܱܬܱ݁ܪ ܡܢܗ ܢܚܫܘܒ݂
Philippians 2:4 ܘܠܐ ܐ_ܢܫ ܕ݁ܢܱܦ݂ܫܗ ܢܻܐܨܱܦ݂ ܐܠܐ ܟ݁ܠܢܫ ܐܦ݂ ܕ݁ܚܱܒ݂ܪܗ
Philippians 2:5 ܘܗܕ݂ܐ ܐܬ݂ܪܱܥܱܘ ܒ݁ܢܱܦ݂ܫܟ݂ܘܢ ܗܝ ܕ݁ܐܦ݂ ܝܫܘܥ ܡܫܻܝܚܐ
Philippians 2:6 ܗܱܘ ܕ݁ܟ݂ܱܕ݂ ܐܻܝܬ݂ܱܘܗ_ܝ ܒܱ݁ܕ݂ܡܘܬ݂ܐ ܕܱ݁ܐܠܗܐ ܠܐ ܗ_ܘܐ ܚܛܘܦ݂ܝܐ ܚܱܫܒ݁ܗ ܗܕ݂ܐ ܕܻ݁ܐܝܬ݂ܱܘܗ_ܝ ܦ݁ܚܡܐ ܕܱ݁ܐܠܗܐ
Philippians 2:7 ܐܠܐ ܢܱܦ݂ܫܗ ܣܱܪܩ ܘܱܕ݂ܡܘܬ݂ܐ ܕ݁ܥܱܒ݂ܕ݁ܐ ܢܣܱܒ݂ ܘܱܗܘܐ ܒܱ݁ܕ݂ܡܘܬ݂ܐ ܕܱ݁ܒ݂ܢܱܝܢܫܐ ܘܒ݂ܐܣܟܻ݁ܡܐ ܐܫܬ݁ܟ݂ܱܚ ܐܱܝܟ݂ ܒܱ݁ܪܢܫܐ
Philippians 2:8 ܘܡܱܟ݁ܟ݂ ܢܱܦ݂ܫܗ ܘܐܫܬ݁ܡܱܥ ܥܕ݂ܱܡܐ ܠܡܱܘܬ݁ܐ ܡܱܘܬ݁ܐ ܕ݁ܝܢ ܕܱ݁ܙܩܻܝܦ݂ܐ
Philippians 2:9 ܡܛܠ ܗܢܐ ܐܦ݂ ܐܱܠܗܐ ܐܱܣܓܻ݁ܝ ܪܱܡܪܡܗ ܘܝܱܗ_ܒ݂ ܠܗ ܫܡܐ ܕܱ݁ܡܝܱܬܱ݁ܪ ܡܢ ܟ݁ܠ ܫܡܗܻܝܢ
Philippians 2:10 ܕ݁ܒ݂ܱܫܡܗ ܕ݁ܝܫܘܥ ܟ݁ܠ ܒ݁ܪܘܟ݂ ܬ݁ܟ݁ܘܦ݂ ܕ݁ܒ݂ܱܫܡܱܝܐ ܘܒ݂ܱܐܪܥܐ ܘܕ݂ܱܠܬ݂ܱܚܬ݁ ܡܢ ܐܱܪܥܐ
Philippians 2:11 ܘܟ݂ܠ ܠܫܢ ܢܱܘܕ݁ܐ ܕ݁ܡܪܝܐ ܗ_ܘ ܝܫܘܥ ܡܫܻܝܚܐ ܠܫܘܒ݂ܚܐ ܕܱ݁ܐܠܗܐ ܐܱܒ݂ܘܗ_ܝ
Philippians 2:12 ܡܟܻ݁ܝܠ ܚܱܒܻ݁ܝܒ݂ܱܝ ܐܱܝܟܱ݁ܢܐ ܕܱ݁ܒ݂ܟ݂ܠܙܒ݂ܱܢ ܐܫܬ݁ܡܱܥܬ݁ܘܢ ܠܐ ܟܱ݁ܕ݂ ܩܱܪܻܝܒ݂ ܐ_ܢܐ ܠܟ݂ܘܢ ܒܱ݁ܠܚܘܕ݂ ܐܠܐ ܗܫܐ ܕ݁ܪܱܚܻܝܩ ܐ_ܢܐ ܡܢܟ݂ܘܢ ܝܱܬܻ݁ܝܪܐܝܻܬ݂ ܒ݁ܕ݂ܚܠܬ݂ܐ ܘܒ݂ܱܪܬ݂ܻܝܬ݂ܐ ܦ݁ܠܘܚܘ ܦ݁ܘܠܚܢܐ ܕ݁ܚܱܝܱܝܟ݁ܘܢ
Philippians 2:13 ܐܱܠܗܐ ܗ_ܘ ܓ݁ܝܪ ܡܚܱܦ݁ܛ ܒ݁ܟ݂ܘܢ ܐܦ݂ ܠܡܨܒ݁ܐ ܐܦ݂ ܠܡܣܥܱܪ ܗܱܘ ܡܕ݁ܡ ܕ݁ܨܒ݂ܝܢ ܐܢ_ܬ݁ܘܢ
Philippians 2:14 ܟ݁ܠܡܕ݁ܡ ܗܘܱܝܬ݁ܘܢ ܥܒ݂ܕܻ݁ܝܢ ܕ݁ܠܐ ܪܛܢܐ ܘܱܕ݂ܠܐ ܦ݁ܘܠܓ݂
Philippians 2:15 ܕ݁ܬ݂ܗܘܘܢ ܬܱ݁ܡܻܝܡܐ ܘܱܕ݂ܠܐ ܡܘܡ ܐܱܝܟ݂ ܒ݁ܢܱܝܐ ܕ݁ܟ݂ܱܝܐ ܕܱ݁ܐܠܗܐ ܕ݁ܥܡܪܻܝܢ ܒ݁ܕ݂ܪܐ ܥܱܣܩܐ ܘܱܡܥܱܩܡܐ ܘܐܬ݂ܚܙܱܘ ܒܱ݁ܝܢܬ݂ܗܘܢ ܐܱܝܟ݂ ܢܱܗܻܝܪܐ ܒ݁ܥܠܡܐ
Philippians 2:16 ܕܻ݁ܐܝܬ݂ܱܝܟ݁ܘܢ ܠܗܘܢ ܒ݁ܕ݂ܘܟܱ݁ܬ݂ ܚܱܝܐ ܠܫܘܒ݂ܗܪܝ ܕܻ݁ܝܠܝ ܒ݁ܝܱܘܡܗ ܕܱ݁ܡܫܻܝܚܐ ܕ݁ܠܐ ܗ_ܘܐ ܐܻܝܩܻܐ ܪܗܛܬ݂ ܘܠܐ ܣܪܻܝܩܐܝܻܬ݂ ܥܡܠܬ݂
Philippians 2:17 ܐܠܐ ܐܦ݂ܢ ܡܬ݂ܢܱܩܐ ܐ_ܢܐ ܥܱܠ ܕ݁ܒ݂ܚܬ݂ܐ ܘܬ݂ܫܡܫܬ݁ܐ ܕ݁ܗܱܝܡܢܘܬ݂ܟ݂ܘܢ ܚܕ݂ܐ ܐ_ܢܐ ܘܪܘܙ ܐ_ܢܐ ܥܱܡ ܟ݁ܠܟ݂ܘܢ
Philippians 2:18 ܗܟ݂ܱܢܐ ܐܦ݂ ܐܱܢ_ܬ݁ܘܢ ܚܕ݂ܱܘ ܘܱܪܘܱܙܘ ܥܱܡܝ
Philippians 2:19 ܡܣܱܒܱ݁ܪ ܐ_ܢܐ ܕ݁ܝܢ ܒ݁ܡܪܱܢ ܝܫܘܥ ܕ݁ܐܫܱܕܱ݁ܪ ܠܘܬ݂ܟ݂ܘܢ ܠܛܻܝܡܬ݂ܐܘܣ ܒܱ݁ܥܓ݂ܱܠ ܕ݁ܐܦ݂ ܠܻܝ ܢܗܘܐ ܠܻܝ ܢܝܚܐ ܟܱ݁ܕ݂ ܐܻܠܱܦ݂ ܡܛܠܬ݂ܟ݂ܘܢ
Philippians 2:20 ܠܱܝܬ݁ ܠܻܝ ܓ݁ܝܪ ܐ_ܚܪܻܝܢ ܗܪܟ݁ܐ ܕܱ݁ܐܝܟ݂ ܢܱܦ݂ܫܝ ܗ_ܘ ܕܱ݁ܐܟ݂ܻܝܦ݂ܐܝܻܬ݂ ܝܨܦ݂ ܕܻ݁ܝܠܟ݂ܘܢ
Philippians 2:21 ܟ݁ܠܗܘܢ ܓ݁ܝܪ ܕ݁ܢܱܦ݂ܫܗܘܢ ܗ_ܘ ܒ݁ܥܝܢ ܘܠܐ ܕ݁ܝܫܘܥ ܡܫܻܝܚܐ
Philippians 2:22 ܒ݁ܘܩܝܗ ܕ݁ܝܢ ܕ݁ܗܢܐ ܝܕ݂ܥܻܝܬ݁ܘܢ ܕܱ݁ܐܝܟ݂ ܒ݁ܪܐ ܥܱܡ ܐܱܒ݂ܘܗ_ܝ ܗܟ݂ܱܢܐ ܦ݁ܠܱܚ ܥܱܡܝ ܒܱ݁ܣܒ݂ܱܪܬ݂ܐ
Philippians 2:23 ܠܗܢܐ ܡܣܱܒܱ݁ܪ ܐ_ܢܐ ܕ݁ܐܫܱܕܱ݁ܪ ܠܘܬ݂ܟ݂ܘܢ ܒܱ݁ܥܓ݂ܱܠ ܡܐ ܕܱ݁ܚܙܻܝܬ݂ ܡܐ ܕܱ݁ܠܘܬ݂ܝ
Philippians 2:24 ܘܱܬ݂ܟ݂ܻܝܠ ܐ_ܢܐ ܥܱܠ ܡܪܝ ܕ݁ܐܦ݂ ܐܢܐ ܒܱ݁ܥܓ݂ܱܠ ܐܬ݂ܐ ܐ_ܢܐ ܠܘܬ݂ܟ݂ܘܢ
Philippians 2:25 ܗܫܐ ܕ݁ܝܢ ܐܠܱܨܬ݂ܱܢܝ ܨܒ݂ܘܬ݂ܐ ܕ݁ܐܫܱܕܱ݁ܪ ܠܘܬ݂ܟ݂ܘܢ ܠܐܦܱ݁ܦ݂ܪܘܕ݂ܻܝܛܣ ܐܱܚܐ ܕܻ݁ܐܝܬ݂ܱܘܗ_ܝ ܡܥܱܕ݁ܪܢܐ ܘܦ݂ܠܚܐ ܕ݁ܥܱܡܝ ܕܻ݁ܝܠܟ݂ܘܢ ܕ݁ܝܢ ܫܠܻܝܚܐ ܘܱܡܫܱܡܫܢܐ ܕܱ݁ܚܫܱܚܬ݂ܝ
Philippians 2:26 ܡܛܠ ܕܱ݁ܣܘܐ ܗ_ܘܐ ܠܡܚܙܐ ܠܟ݂ܠܟ݂ܘܢ ܘܱܡܥܩ ܗ_ܘܐ ܕܻ݁ܝܕ݂ܱܥ ܕܱ݁ܫܡܱܥܬ݁ܘܢ ܕ݁ܐܬ݂ܟ݁ܪܱܗ
Philippians 2:27 ܐܦ݂ ܐܬ݂ܟ݁ܪܱܗ ܓ݁ܝܪ ܥܕ݂ܱܡܐ ܠܡܱܘܬ݁ܐ ܐܠܐ ܐܱܠܗܐ ܪܱܚܡ ܥܠܱܘܗ_ܝ ܠܐ ܗ_ܘܐ ܕ݁ܝܢ ܥܠܱܘܗ_ܝ ܒܱ݁ܠܚܘܕ݂ ܐܠܐ ܐܦ݂ ܥܠܱܝ ܕ݁ܠܐ ܬ݁ܗܘܐ ܠܻܝ ܥܩܐ ܥܱܠ ܥܩܐ
Philippians 2:28 ܚܦ݂ܻܝܛܐܝܻܬ݂ ܗܟ݂ܻܝܠ ܫܱܕܱ݁ܪܬ݁ܗ ܠܘܬ݂ܟ݂ܘܢ ܕ݁ܟ݂ܱܕ݂ ܬ݁ܚܙܘܢܝܗ_ܝ ܬ݁ܘܒ݂ ܬ݁ܚܕ݁ܘܢ ܘܠܻܝ ܩܱܠܻܝܠ ܢܗܘܐ ܢܦ݂ܻܐܫܐ
Philippians 2:29 ܩܱܒ݁ܠܘܗ_ܝ ܗܟ݂ܻܝܠ ܒ݁ܡܪܝܐ ܒ݁ܟ݂ܠ ܚܱܕ݂ܘܐ ܘܠܱܐܝܠܝܢ ܕ݁ܗܟ݂ܱܢܐ ܐܢܘܢ ܒܻ݁ܐܝܩܪܐ ܐܱܚܘܕ݂ܘ ܐܢܘܢ
Philippians 2:30 ܡܛܠ ܥܒ݂ܕ݂ܐ ܓ݁ܝܪ ܕܱ݁ܡܫܻܝܚܐ ܥܕ݂ܱܡܐ ܠܡܱܘܬ݁ܐ ܡܱܛܻܝ ܘܒ݂ܱܣܱܪ ܥܱܠ ܢܱܦ݂ܫܗ ܕܱ݁ܢܡܱܠܐ ܡܕ݁ܡ ܕ݁ܒ݂ܱܨܱܪܬ݁ܘܢ ܗ_ܘܱܝܬ݁ܘܢ ܒ݁ܬ݂ܫܡܫܬ݁ܐ ܕܱ݁ܠܘܬ݂ܝ
Philippians 3:1 ܡܟܻ݁ܝܠ ܐܱܚܱܝ ܚܕ݂ܱܘ ܒ݁ܡܪܱܢ ܗܢܝܢ ܟܱ݁ܕ݂ ܗܢܝܢ ܕ݁ܐܟ݂ܬ݁ܘܒ݂ ܠܟ݂ܘܢ ܠܐ ܡܐܢܐ ܠܻܝ ܡܛܠ ܕܱ݁ܠܟ݂ܘܢ ܡܙܱܗܪܢ
Philippians 3:2 ܐܙܕܱ݁ܗ_ܪܘ ܡܢ ܟܱ݁ܠܒ݁ܐ ܐܙܕܱ݁ܗ_ܪܘ ܡܢ ܦ݁ܥܠܐ ܒܻ݁ܝܫܐ ܐܙܕܱ݁ܗ_ܪܘ ܡܢ ܦ݁ܣܩ ܒ݁ܣܪܐ
Philippians 3:3 ܓ݁ܙܘܪܬ݁ܐ ܓ݁ܝܪ ܚܢܱܢ ܐܻܝܬ݂ܱܝܢ ܐܱܝܠܝܢ ܕ݁ܦ݂ܠܚܻܝܢܱܢ ܠܱܐܠܗܐ ܒ݁ܪܘܚܐ ܘܡܫܬܱ݁ܒ݂ܗܪܻܝܢܱܢ ܒ݁ܝܫܘܥ ܡܫܻܝܚܐ ܘܠܐ ܬ݁ܟ݂ܻܝܠܻܝܢܱܢ ܥܱܠ ܒ݁ܣܪܐ
Philippians 3:4 ܟܱ݁ܕ݂ ܠܻܝ ܐܻܝܬ݂ ܗ_ܘܐ ܠܻܝ ܬ݁ܘܟ݂ܠܢܐ ܐܦ݂ ܥܱܠ ܒ݁ܣܪܐ ܐܢ ܓ݁ܝܪ ܐ_ܢܫ ܣܒ݂ܱܪ ܕ݁ܬ݂ܘܟ݂ܠܢܗ ܒ݁ܒ݂ܣܪܐ ܗ_ܘ ܝܱܬܻ݁ܝܪ ܡܢܗ ܐܢܐ
Philippians 3:5 ܓ݁ܙܻܝܪܐ ܒܱ݁ܪ ܬ݁ܡܢܝܐ ܝܱܘܡܻܝܢ ܡܢ ܛܘܗܡܐ ܕܻ݁ܐܝܣܪܝܠ ܡܢ ܫܱܒ݂ܛܐ ܕ݁ܒ݂ܢܝܡܻܝܢ ܥܒ݂ܪܝܐ ܒܱ݁ܪ ܥܒ݂ܪܝܐ ܒ݁ܢܡܘܣܐ ܦ݁ܪܻܝܫܝܐ
Philippians 3:6 ܒܱ݁ܛܢܢܐ ܪܕ݂ܘܦ݂ܐ ܕ݁ܥܻܕ݁_ܬ݁ܐ ܘܱܒ݂ܙܱܕܻ݁ܝܩܘܬ݂ܐ ܕ݁ܢܡܘܣܐ ܕ݁ܠܐ ܪܫܝܢ ܗ_ܘܻܝܬ݂
Philippians 3:7 ܐܠܐ ܗܠܝܢ ܕ݁ܝܘܬ݂ܪܢܐ ܗܘܱܝ ܠܻܝ ܚܘܣܪܢܐ ܚܫܒ݁ܬ݂ ܐܢܝܢ ܡܛܠ ܡܫܻܝܚܐ
Philippians 3:8 ܐܦ݂ ܚܫܒ݂ ܐ_ܢܐ ܠܗܝܢ ܟ݁ܠܗܝܢ ܚܘܣܪܢܐ ܡܛܠ ܪܱܒ݁ܘܬ݂ܐ ܕܻ݁ܝܕ݂ܱܥܬ݂ܗ ܕ݁ܝܫܘܥ ܡܫܻܝܚܐ ܡܪܝ ܗܱܘ ܕ݁ܡܛܠܬ݂ܗ ܟ݁ܠܡܕ݁ܡ ܚܣܪܬ݂ ܘܱܐܝܟ݂ ܙܒ݂ܠܐ ܚܫܒ݁ܬ݂ ܕ݁ܠܱܡܫܻܝܚܐ ܐܻܬ݂ܱܪ
Philippians 3:9 ܘܐܫܬ݁ܟ݂ܱܚ ܒ݁ܗ ܟܱ݁ܕ݂ ܠܱܝܬ݁ ܠܻܝ ܙܱܕܻ݁ܝܩܘܬ݂ܐ ܕ݁ܢܱܦ݂ܫܝ ܗܝ ܕ݁ܡܢ ܢܡܘܣܐ ܐܠܐ ܗܝ ܕ݁ܡܢ ܗܱܝܡܢܘܬ݂ܐ ܕܱ݁ܡܫܻܝܚܐ ܕܻ݁ܐܝܬ݂ܝܗ ܙܱܕܻ݁ܝܩܘܬ݂ܐ ܕ݁ܡܢ ܐܱܠܗܐ
Philippians 3:10 ܕ݁ܒ݂ܗ ܐܫܬܱ݁ܘܕܱ݁ܥ ܠܝܫܘܥ ܘܱܠܚܱܝܠܐ ܕܱ݁ܩܝܡܬ݁ܗ ܘܐܫܬܱ݁ܘܬܱ݁ܦ݂ ܒ݁ܚܱܫܱܘܗ_ܝ ܘܐܬ݁ܕܱ݁ܡܐ ܒ݁ܡܱܘܬ݁ܗ
Philippians 3:11 ܕܱ݁ܠܡܐ ܐܫܟܱ݁ܚ ܐܡܱܛܐ ܠܱܩܝܡܬ݁ܐ ܕ݁ܡܢ ܒ݁ܝܬ݂ ܡܻܝܬ݂ܐ
Philippians 3:12 ܠܐ ܗ_ܘܐ ܡܢ ܟܱ݁ܕ݁ܘ ܢܣܒ݁ܬ݂ ܐܱܘ ܡܢ ܟܱ݁ܕ݁ܘ ܐܬ݂ܓܱ݁ܡܪܬ݂ ܐܠܐ ܪܗܛ ܐ_ܢܐ ܕܱ݁ܠܡܐ ܐܱܕ݂ܪܟ݂ ܠܡܕ݁ܡ ܕ݁ܡܛܠܬ݂ܗ ܐܱܕ݂ܪܟ݂ܱܢܝ ܝܫܘܥ ܡܫܻܝܚܐ
Philippians 3:13 ܐܱܚܱܝ ܐܢܐ ܥܱܠ ܢܱܦ݂ܫܝ ܠܐ ܪܢܐ ܐ_ܢܐ ܕܱ݁ܐܕ݂ܪܟ݂ܬ݂ ܚܕ݂ܐ ܕ݁ܝܢ ܝܕ݂ܱܥ ܐ_ܢܐ ܕܱ݁ܕ݂ܒ݂ܣܬܱ݁ܪܝ ܛܥܐ ܐ_ܢܐ ܘܠܱܩܕ݂ܡܱܝ ܡܫܬܱ݁ܘܫܱܛ ܐ_ܢܐ
Philippians 3:14 ܘܪܗܛ ܐ_ܢܐ ܠܘܩܒ݂ܱܠ ܢܻܝܫܐ ܕ݁ܐܣܱܒ݂ ܙܟ݂ܘܬ݂ܐ ܕ݁ܩܪܝܢܐ ܕܱ݁ܠܥܠ ܕܱ݁ܐܠܗܐ ܒ݁ܝܫܘܥ ܡܫܻܝܚܐ
Philippians 3:15 ܐܱܝܠܝܢ ܕܱ݁ܓ݂ܡܻܝܪܻܝܢ ܗܟ݂ܻܝܠ ܗܠܝܢ ܢܬ݂ܪܱܥܘܢ ܘܐܢ ܡܕ݁ܡ ܐ_ܚܪܢܝܐܝܻܬ݂ ܡܬ݂ܪܱܥܝܢ ܐܢ_ܬ݁ܘܢ ܐܦ݂ ܗܕ݂ܐ ܐܱܠܗܐ ܢܓ݂ܠܐ ܠܟ݂ܘܢ
Philippians 3:16 ܒ݁ܪܱܡ ܠܗܕ݂ܐ ܕ݁ܡܱܛܻܝܢ ܒ݁ܚܱܕ݂ ܫܒ݂ܻܝܠܐ ܢܫܠܱܡ ܘܒ݂ܱܚܕ݂ܐ ܐܱܘܝܘܬ݂ܐ
Philippians 3:17 ܐܬ݁ܕܱ݁ܡܱܘ ܒܻ݁ܝ ܐܱܚܱܝ ܘܱܗܘܱܝܬ݁ܘܢ ܡܬ݂ܒܱ݁ܩܝܢ ܒܱ݁ܐܝܠܝܢ ܕ݁ܗܟ݂ܱܢܐ ܡܗܱܠܟ݂ܻܝܢ ܐܱܝܟ݂ ܕ݁ܡܘܬ݂ܐ ܕ݁ܒ݂ܱܢ ܚܙܝܬ݁ܘܢ
Philippians 3:18 ܐܻܝܬ݂ ܓ݁ܝܪ ܣܱܓܻ݁ܝܐܐ ܕܱ݁ܐ_ܚܪܢܝܐܝܻܬ݂ ܡܗܱܠܟ݂ܻܝܢ ܗܢܘܢ ܕ݁ܙܱܒ݂ܢܻܝܢ ܣܱܓܻ݁ܝܐܢ ܐܡܪܬ݂ ܠܟ݂ܘܢ ܥܠܱܝܗܘܢ ܗܫܐ ܕ݁ܝܢ ܟܱ݁ܕ݂ ܒ݁ܟ݂ܐ ܐ_ܢܐ ܐܡܱܪ ܐ_ܢܐ ܗܢܘܢ ܕܱ݁ܒ݂ܥܠܕ݁ܒ݂ܒ݂ܐ ܐܢܘܢ ܕܱ݁ܙܩܻܝܦ݂ܗ ܕܱ݁ܡܫܻܝܚܐ
Philippians 3:19 ܕ݁ܚܱܪܬ݂ܗܘܢ ܐܱܒ݂ܕ݁ܢܐ ܗ_ܝ ܗܢܘܢ ܕܱ݁ܐܠܗܗܘܢ ܟܱ݁ܪܣܗܘܢ ܘܬ݂ܫܒ݁ܘܚܬ݁ܗܘܢ ܒ݁ܗܬܱ݁ܬ݂ܗܘܢ ܗܠܝܢ ܕ݁ܬ݂ܱܪܥܻܝܬ݂ܗܘܢ ܒܱ݁ܐܪܥܐ ܗ_ܝ
Philippians 3:20 ܕܻ݁ܝܠܱܢ ܕ݁ܝܢ ܦ݁ܘܠܚܢܱܢ ܒܱ݁ܫܡܱܝܐ ܗ_ܘ ܘܡܢ ܬܱ݁ܡܢ ܡܣܱܟ݁ܝܢܱܢ ܠܡܱܚܝܢܐ ܠܡܪܱܢ ܝܫܘܥ ܡܫܻܝܚܐ
Philippians 3:21 ܕ݁ܗܘ ܢܚܱܠܦ݂ ܦܱ݁ܓ݂ܪܐ ܕ݁ܡܘܟ݁ܟ݂ܱܢ ܕ݁ܢܗܘܐ ܒܱ݁ܕ݂ܡܘܬ݂ܐ ܕ݁ܦ݂ܱܓ݂ܪܐ ܕ݁ܫܘܒ݂ܚܗ ܐܱܝܟ݂ ܚܱܝܠܗ ܪܱܒ݁ܐ ܗܱܘ ܕ݁ܒ݂ܗ ܟ݁ܠ ܐܫܬܱ݁ܥܒܱ݁ܕ݂ ܠܗ
Philippians 4:1 ܡܟܻ݁ܝܠ ܐܱܚܱܝ ܚܱܒܻ݁ܝܒ݂ܐ ܘܱܪܚܻܝܡܐ ܘܚܱܕ݂ܘܱܬ݂ܝ ܘܱܟ݂ܠܻܝܠܝ ܗܟ݂ܱܢܐ ܩܘܡܘ ܒ݁ܡܪܱܢ ܚܱܒܻ݁ܝܒ݂ܱܝ
Philippians 4:2 ܡܢ ܐܘܗܕ݂ܻܝܱܐ ܒ݁ܥܐ ܐ_ܢܐ ܘܡܢ ܣܘܢܛܻܝܟ݂ܱܐ ܕ݁ܚܱܕ݂ ܪܥܝܢܐ ܢܗܘܐ ܠܗܝܢ ܒ݁ܡܪܱܢ
Philippians 4:3 ܐܦ݂ ܡܢܟ݂ ܒ݁ܥܐ ܐ_ܢܐ ܒܱ݁ܪ ܙܱܘܓ݁ܝ ܫܱܪܻܝܪܐ ܕ݁ܬ݂ܗܘܐ ܡܥܱܕܱ݁ܪ ܠܗܝܢ ܕ݁ܗܢܝܢ ܠܐܻܝ ܥܱܡܝ ܒ݁ܐܘܱܢܓ݁ܠܻܝܘܢ ܥܱܡ ܩܠܻܡܻܝܣ ܘܥܱܡ ܫܱܪܟ݁ܐ ܕܱ݁ܡܥܱܕ݁ܪܢܱܝ ܗܢܘܢ ܕܱ݁ܫܡܗܱܝܗܘܢ ܟ݁ܬ݂ܻܝܒ݂ܻܝܢ ܒܱ݁ܟ݂ܬ݂ܒ݂ܐ ܕ݁ܚܱܝܐ
Philippians 4:4 ܚܕ݂ܱܘ ܒ݁ܡܪܱܢ ܒ݁ܟ݂ܠܙܒ݂ܱܢ ܘܬ݂ܘܒ݂ ܐܡܱܪ ܐ_ܢܐ ܚܕ݂ܱܘ
Philippians 4:5 ܘܡܱܟܻ݁ܝܟ݂ܘܬ݂ܟ݂ܘܢ ܬ݁ܬ݂ܻܝܕ݂ܱܥ ܠܘܬ݂ ܟ݁ܠܢܫ ܡܪܱܢ ܩܱܪܻܝܒ݂ ܗ_ܘ
Philippians 4:6 ܕ݁ܡܕ݁ܡ ܠܐ ܬܻ݁ܐܨܦ݁ܘܢ ܐܠܐ ܒ݁ܟ݂ܠܙܒ݂ܱܢ ܒܱ݁ܨܠܘܬ݂ܐ ܘܱܒ݂ܒ݂ܥܘܬ݂ܐ ܘܱܒ݂ܬ݂ܱܘܕܻ݁ܝܬ݂ܐ ܫܐܠܬ݂ܟ݂ܘܢ ܢܬ݂ܝܱܕ݁ܥܢ ܩܕ݂ܡ ܐܱܠܗܐ
Philippians 4:7 ܘܱܫܠܡܗ ܕܱ݁ܐܠܗܐ ܗܱܘ ܕ݁ܪܱܒ݁ ܡܢ ܟ݁ܠ ܡܱܕܱ݁ܥ ܢܢܱܛܱܪ ܠܒܱ݁ܘܬ݂ܟ݂ܘܢ ܘܡܱܕ݁ܥܱܝܟ݁ܘܢ ܒ݁ܝܫܘܥ ܡܫܻܝܚܐ
Philippians 4:8 ܡܟܻ݁ܝܠ ܐܱܚܱܝ ܐܱܝܠܝܢ ܕ݁ܫܱܪܻܝܪܢ ܘܱܐܝܠܝܢ ܕ݁ܢܱܟ݂ܦ݁ܢ ܘܱܐܝܠܝܢ ܕ݁ܟ݂ܻܐܢܢ ܘܱܐܝܠܝܢ ܕ݁ܕ݂ܱܟ݂ܝܢ ܘܱܐܝܠܝܢ ܕܱ݁ܪܚܻܝܡܢ ܘܱܐܝܠܝܢ ܕܱ݁ܫܒ݂ܻܝܚܢ ܘܱܐܝܠܝܢ ܥܒ݂ܕ݂ܐ ܕ݁ܫܘܒ݂ܚܐ ܘܱܕ݂ܩܘܠܣܐ ܗܠܝܢ ܐܬ݂ܪܱܥܱܘ
Philippians 4:9 ܗܠܝܢ ܕܻ݁ܝܠܦ݂ܬ݁ܘܢ ܘܩܱܒ݁ܠܬ݁ܘܢ ܘܱܫܡܱܥܬ݁ܘܢ ܘܱܚܙܱܝܬ݁ܘܢ ܒܻ݁ܝ ܗܠܝܢ ܣܥܘܪܘ ܘܱܐܠܗܐ ܕܱ݁ܫܠܡܐ ܢܗܘܐ ܥܱܡܟ݂ܘܢ
Philippians 4:10 ܪܱܘܪܒ݂ܐܝܻܬ݂ ܕ݁ܝܢ ܚܕ݂ܻܝܬ݂ ܒ݁ܡܪܱܢ ܕܱ݁ܐܩܦ݂ܬ݁ܘܢ ܠܡܻܐܨܱܦ݂ ܕܻ݁ܝܠܝ ܐܱܝܟܱ݁ܢܐ ܕ݁ܐܦ݂ ܝܨܦܻ݁ܝܢ ܗ_ܘܱܝܬ݁ܘܢ ܐܠܐ ܠܐ ܣܦ݂ܻܝܩܻܝܢ ܗ_ܘܱܝܬ݁ܘܢ
Philippians 4:11 ܠܐ ܗ_ܘܐ ܕ݁ܝܢ ܡܛܠ ܕܱ݁ܚܣܱܪ ܠܻܝ ܐܡܱܪ ܐ_ܢܐ ܐܢܐ ܓ݁ܝܪ ܝܠܦ݁ܬ݂ ܕ݁ܢܗܘܐ ܣܦ݂ܩ ܠܻܝ ܗܱܘ ܡܕ݁ܡ ܕܻ݁ܐܝܬ݂ ܠܻܝ
Philippians 4:12 ܝܕ݂ܱܥ ܐ_ܢܐ ܕ݁ܐܬ݂ܡܱܟܱ݁ܟ݂ ܝܕ݂ܱܥ ܐ_ܢܐ ܗ_ܘ ܐܦ݂ ܕ݁ܐܬ݂ܝܱܬܱ݁ܪ ܒ݁ܟ݂ܠ ܘܱܒ݂ܟ݂ܠ ܡܕ݁ܡ ܡܕ݂ܱܪܱܫ ܐ_ܢܐ ܐܦ݂ ܒ݁ܣܱܒ݂ܥܐ ܐܦ݂ ܒ݁ܟ݂ܱܦ݂ܢܐ ܒܱ݁ܡܫܱܪܬ݁ܚܘܬ݂ܐ ܘܱܒ݂ܚܱܣܻܝܪܘܬ݂ܐ
Philippians 4:13 ܕ݁ܟ݂ܠ ܡܕ݁ܡ ܡܨܐ ܐ_ܢܐ ܚܱܝܠܐ ܒܱ݁ܡܫܻܝܚܐ ܕܱ݁ܡܚܱܝܠ ܠܻܝ
Philippians 4:14 ܒ݁ܪܱܡ ܫܱܦܻ݁ܝܪ ܥܒ݂ܱܕ݁ܬ݁ܘܢ ܕ݁ܐܫܬܱ݁ܘܬܱ݁ܦ݂ܬ݁ܘܢ ܠܐܘܠܨܢܱܝ
Philippians 4:15 ܝܕ݂ܥܻܝܢ ܐܢ_ܬ݁ܘܢ ܕ݁ܝܢ ܐܦ݂ ܐܱܢ_ܬ݁ܘܢ ܦ݂ܻܝܠܻܝܦܻ݁ܣܝܐ ܕܱ݁ܒ݂ܫܘܪܝܐ ܕܱ݁ܣܒ݂ܱܪܬ݂ܐ ܟܱ݁ܕ݂ ܢܦ݂ܩܬ݂ ܡܢ ܡܱܩܕ݂ܘܢܻܝܱܐ ܐܦ݂ܠܐ ܚܕ݂ܐ ܡܢ ܥܻܕ݂ܬ݂ܐ ܐܫܬܱ݁ܘܬܱ݁ܦ݂ ܠܻܝ ܒ݁ܚܘܫܒ݁ܢ ܡܱܣܒ݂ܐ ܘܡܱܬ݁ܠܐ ܐܠܐ ܐܱܢ_ܬ݁ܘܢ ܒܱ݁ܠܚܘܕ݂
Philippians 4:16 ܕ݁ܐܦ݂ ܠܬ݂ܣܱܠܘܢܻܝܩܻܐ ܚܕ݂ܐ ܙܒ݂ܱܢ ܘܬ݂ܱܪܬ݁ܝܢ ܚܫܱܚܬ݂ܝ ܫܱܕܱ݁ܪܬ݁ܘܢ ܠܻܝ
Philippians 4:17 ܠܱܘ ܕ݁ܡܱܘܗܱܒ݂ܬ݂ܐ ܒ݁ܥܐ ܐ_ܢܐ ܐܠܐ ܒ݁ܥܐ ܐ_ܢܐ ܕ݁ܦ݂ܻܐܪܐ ܢܣܓ݁ܘܢ ܠܟ݂ܘܢ
Philippians 4:18 ܟ݁ܠܡܕ݁ܡ ܩܱܒ݁ܠܬ݂ ܘܝܱܬܻ݁ܝܪ ܠܻܝ ܘܱܡܠܐ ܐ_ܢܐ ܘܢܣܒ݁ܬ݂ ܟ݁ܠ ܕ݁ܫܱܕܱ݁ܪܬ݁ܘܢ ܠܻܝ ܒ݁ܝܱܕ݂ ܐܦܱ݁ܦ݂ܪܘܕ݂ܻܝܛܣ ܪܻܝܚܐ ܒܱ݁ܣܻܝܡܐ ܘܕ݂ܒ݂ܚܐ ܡܩܱܒ݁ܠܐ ܕ݁ܫܦ݂ܱܪ ܠܱܐܠܗܐ
Philippians 4:19 ܘܱܐܠܗܝ ܢܡܱܠܐ ܟ݁ܠܗ ܣܢܻܝܩܘܬ݂ܟ݂ܘܢ ܐܱܝܟ݂ ܥܘܬ݂ܪܗ ܒ݁ܫܘܒ݂ܚܐ ܕ݁ܝܫܘܥ ܡܫܻܝܚܐ
Philippians 4:20 ܠܱܐܠܗܐ ܕ݁ܝܢ ܐܱܒ݂ܘܢ ܫܘܒ݂ܚܐ ܘܻܐܝܩܪܐ ܠܥܠܱܡ ܥܠܡܻܝܢ ܐܱܡܻܝܢ
Philippians 4:21 ܫܱܐܠܘ ܒܱ݁ܫܠܡܐ ܕ݁ܟ݂ܠܗܘܢ ܩܱܕܻ݁ܝܫܐ ܕܱ݁ܒ݂ܝܫܘܥ ܡܫܻܝܚܐ ܫܐܠܻܝܢ ܒܱ݁ܫܠܡܟ݂ܘܢ ܐܱܚܐ ܕ݁ܥܱܡܝ
Philippians 4:22 ܫܐܠܻܝܢ ܒܱ݁ܫܠܡܟ݂ܘܢ ܟ݁ܠܗܘܢ ܩܱܕܻ݁ܝܫܐ ܝܱܬܻ݁ܝܪܐܝܻܬ݂ ܗܠܝܢ ܕ݁ܡܢ ܒܱ݁ܝܬ݁ܗ ܕ݁ܩܣܱܪ
Philippians 4:23 ܛܱܝܒ݁ܘܬ݂ܗ ܕ݁ܡܪܱܢ ܝܫܘܥ ܡܫܻܝܚܐ ܥܱܡ ܟ݁ܠܟ݂ܘܢ ܐܱܡܻܝܢ
Colossians 1:1 ܦܱ݁ܘܠܘܣ ܫܠܻܝܚܐ ܕ݁ܝܫܘܥ ܡܫܻܝܚܐ ܒ݁ܨܒ݂ܝܢܗ ܕܱ݁ܐܠܗܐ ܘܛܻܝܡܬ݂ܐܘܣ ܐܱܚܐ
Colossians 1:2 ܠܱܐܝܠܝܢ ܕܻ݁ܐܝܬ݂ ܒ݁ܩܘܠܱܣܘܣ ܐܱܚܐ ܩܱܕܻ݁ܝܫܐ ܘܱܡܗܱܝܡܢܐ ܒ݁ܝܫܘܥ ܡܫܻܝܚܐ ܫܠܡܐ ܥܱܡܟ݂ܘܢ ܘܛܱܝܒ݁ܘܬ݂ܐ ܡܢ ܐܱܠܗܐ ܐܱܒ݂ܘܢ
Colossians 1:3 ܡܱܘܕ݁ܝܢܱܢ ܠܱܐܠܗܐ ܐܱܒ݂ܘܗ_ܝ ܕ݁ܡܪܱܢ ܝܫܘܥ ܡܫܻܝܚܐ ܒ݁ܟ݂ܠܙܒ݂ܱܢ ܘܱܡܨܱܠܝܢܱܢ ܥܠܱܝܟ݁ܘܢ
Colossians 1:4 ܗܐ ܡܢ ܕܱ݁ܫܡܱܥܢ ܗܱܝܡܢܘܬ݂ܟ݂ܘܢ ܕܱ݁ܒ݂ܝܫܘܥ ܡܫܻܝܚܐ ܘܚܘܒ݁ܟ݂ܘܢ ܕܱ݁ܠܘܬ݂ ܟ݁ܠܗܘܢ ܩܱܕܻ݁ܝܫܐ
Colossians 1:5 ܡܛܠ ܣܱܒ݂ܪܐ ܗܱܘ ܕܱ݁ܢܛܻܝܪ ܠܟ݂ܘܢ ܒܱ݁ܫܡܱܝܐ ܗܱܘ ܕ݁ܡܢ ܩܕ݂ܻܝܡ ܫܡܱܥܬ݁ܘܢ ܒ݁ܡܠܬ݂ܐ ܕ݁ܩܘܫܬ݁ܐ ܕܱ݁ܣܒ݂ܱܪܬ݂ܐ
Colossians 1:6 ܗܝ ܕ݁ܐܬ݂ܟܱ݁ܪܙܱܬ݂ ܠܟ݂ܘܢ ܐܱܝܟ݂ ܕ݁ܐܦ݂ ܠܟ݂ܠܗ ܥܠܡܐ ܘܪܒ݂ܝܐ ܘܝܗܒ݁ܐ ܦܻ݁ܐܪܐ ܐܱܝܟܱ݁ܢܐ ܕ݁ܐܦ݂ ܒ݁ܟ݂ܘܢ ܡܢ ܝܱܘܡܐ ܕܱ݁ܫܡܱܥܬ݁ܘܢ ܘܐܫܬܱ݁ܘܕܱ݁ܥܬ݁ܘܢ ܛܱܝܒ݁ܘܬ݂ܗ ܕܱ݁ܐܠܗܐ ܒ݁ܩܘܫܬ݁ܐ
Colossians 1:7 ܐܱܝܟ݂ ܡܐ ܕܻ݁ܝܠܦ݂ܬ݁ܘܢ ܡܢ ܐܦܱ݁ܦ݂ܪܱܐ ܟ݁ܢܬ݂ܱܢ ܚܱܒܻ݁ܝܒ݂ܐ ܕ݁ܗܘ ܐܻܝܬ݂ܱܘܗ_ܝ ܚܠܦ݂ܱܝܟ݁ܘܢ ܡܫܱܡܫܢܐ ܡܗܱܝܡܢܐ ܕܱ݁ܡܫܻܝܚܐ
Colossians 1:8 ܘܗܘ ܐܱܘܕ݁ܥܱܢ ܚܘܒ݁ܟ݂ܘܢ ܕܱ݁ܒ݂ܪܘܚܐ
Colossians 1:9 ܡܛܠܗܢܐ ܐܦ݂ ܚܢܱܢ ܡܢ ܝܱܘܡܐ ܕܱ݁ܫܡܱܥܢ ܠܐ ܫܠܝܢܱܢ ܠܱܡܨܱܠܝܘ ܥܠܱܝܟ݁ܘܢ ܘܱܠܡܫܱܐܠ ܕ݁ܬ݂ܬ݂ܡܠܘܢ ܝܻܕ݂ܱܥܬ݂ܐ ܕ݁ܨܒ݂ܝܢܗ ܕܱ݁ܐܠܗܐ ܒ݁ܟ݂ܠ ܚܟ݂ܡܐ ܘܱܒ݂ܟ݂ܠ ܣܘܟ݁ܠ ܕ݁ܪܘܚ
Colossians 1:10 ܕܱ݁ܬ݂ܗܱܠܟ݂ܘܢ ܐܱܝܟ݂ ܕ݁ܙܕ݂ܩ ܘܬ݂ܫܦ݁ܪܘܢ ܠܱܐܠܗܐ ܒ݁ܟ݂ܠ ܥܒ݂ܕ݂ܻܝܢ ܛܒ݂ܻܝܢ ܘܬ݂ܬ݁ܠܘܢ ܦܻ݁ܐܪܐ ܘܬ݂ܪܒ݁ܘܢ ܒܻ݁ܝܕ݂ܱܥܬ݂ܐ ܕܱ݁ܐܠܗܐ
Colossians 1:11 ܘܱܒ݂ܟ݂ܠ ܚܻܝܠ ܬ݁ܬ݂ܚܱܝܠܘܢ ܐܱܝܟ݂ ܪܱܒ݁ܘܬ݂ܐ ܕ݁ܫܘܒ݂ܚܗ ܒ݁ܟ݂ܠ ܡܣܱܝܒ݁ܪܢܘ ܘܱܒ݂ܡܱܓ݁ܪܱܬ݂ ܪܘܚ ܘܱܒ݂ܚܱܕ݂ܘܬ݂ܐ
Colossians 1:12 ܬܱ݁ܘܕ݁ܘܢ ܠܱܐܠܗܐ ܐܱܒ݂ܐ ܕܱ݁ܐܫܘܱܝܢ ܠܱܡܢܬ݂ܐ ܕ݁ܝܪܬ݁ܘܬ݂ܐ ܕ݁ܩܱܕܻ݁ܝܫܐ ܒ݁ܢܘܗܪܐ
Colossians 1:13 ܘܦ݂ܱܪܩܱܢ ܡܢ ܫܘܠܛܢܗ ܕ݁ܚܫܘܟ݂ܐ ܘܱܐܝܬ݁ܝܱܢ ܠܡܱܠܟ݁ܘܬ݂ܐ ܕܱ݁ܒ݂ܪܗ ܚܱܒܻ݁ܝܒ݂ܐ
Colossians 1:14 ܗܱܘ ܕ݁ܒ݂ܗ ܐܻܝܬ݂ ܠܱܢ ܦ݁ܘܪܩܢܐ ܘܫܘܒ݂ܩܢܐ ܕܱ݁ܚܛܗܐ
Colossians 1:15 ܗܱܘ ܕ݁ܗܘܝܘ ܕ݁ܡܘܬ݂ܐ ܕܱ݁ܐܠܗܐ ܕ݁ܠܐ ܡܬ݂ܚܙܐ ܘܒ݂ܘܟ݂ܪܐ ܕ݁ܟ݂ܠܗܝܢ ܒ݁ܪܝܬ݂ܐ
Colossians 1:16 ܘܒ݂ܗ ܐܬ݂ܒ݁ܪܻܝ ܟ݁ܠܡܕ݁ܡ ܕ݁ܒ݂ܱܫܡܱܝܐ ܘܒ݂ܱܐܪܥܐ ܟ݁ܠ ܕ݁ܡܬ݂ܚܙܐ ܘܟ݂ܠ ܕ݁ܠܐ ܡܬ݂ܚܙܐ ܐܢ ܡܱܘܬ݁ܒ݂ܐ ܘܐܢ ܡܪܱܘܬ݂ܐ ܘܐܢ ܐܱܪܟ݂ܱܘܣ ܘܐܢ ܫܘܠܛܢܐ ܟ݁ܠܡܕ݁ܡ ܒܻ݁ܐܝܕ݂ܗ ܘܒ݂ܗ ܐܬ݂ܒ݁ܪܻܝ
Colossians 1:17 ܘܗܘܝܘ ܕ݁ܡܢ ܩܕ݂ܡ ܟ݁ܠ ܘܟ݂ܠܡܕ݁ܡ ܒ݁ܗ ܩܐܡ
Colossians 1:18 ܘܗܘܝܘ ܪܻܫܐ ܕ݁ܦ݂ܱܓ݂ܪܐ ܕ݁ܥܻܕ݁_ܬ݁ܐ ܕܻ݁ܐܝܬ݂ܱܘܗ_ܝ ܪܻܫܐ ܘܒ݂ܘܟ݂ܪܐ ܕ݁ܡܢ ܒ݁ܝܬ݂ ܡܻܝܬ݂ܐ ܕ݁ܢܗܘܐ ܩܱܕ݂ܡܝ ܒ݁ܟ݂ܠ
Colossians 1:19 ܕ݁ܒ݂ܗ ܗܘ ܨܒ݂ܐ ܟ݁ܠܗ ܡܘܠܝܐ ܠܡܥܡܱܪ
Colossians 1:20 ܘܒ݂ܻܐܝܕ݂ܗ ܠܱܡܪܱܥܝܘ ܠܗ ܟ݁ܠܡܕ݁ܡ ܘܫܱܝܢ ܒܱ݁ܕ݂ܡܐ ܕܱ݁ܙܩܻܝܦ݂ܗ ܒܻ݁ܐܝܕ݂ܱܘܗ_ܝ ܐܢ ܕ݁ܒ݂ܱܐܪܥܐ ܘܐܢ ܕ݁ܒ݂ܱܫܡܱܝܐ
Colossians 1:21 ܐܦ݂ ܠܟ݂ܘܢ ܕ݁ܡܢ ܩܕ݂ܻܝܡ ܢܘܟ݂ܪܝܐ ܗ_ܘܱܝܬ݁ܘܢ ܘܱܒ݂ܥܠܕ݁ܒ݂ܒ݂ܐ ܒ݁ܪܥܝܢܱܝܟ݁ܘܢ ܡܛܠ ܥܒ݂ܕ݂ܱܝܟ݁ܘܢ ܒܻ݁ܝܫܐ ܫܱܝܢܟ݂ܘܢ ܗܫܐ
Colossians 1:22 ܒ݁ܦ݂ܱܓ݂ܪܐ ܕ݁ܒ݂ܣܪܗ ܘܱܒ݂ܡܱܘܬ݁ܗ ܕܱ݁ܢܩܻܝܡܟ݂ܘܢ ܩܕ݂ܡܱܘܗ_ܝ ܩܱܕܻ݁ܝܫܻܝܢ ܕ݁ܠܐ ܡܘܡ ܘܱܕ݂ܠܐ ܪܫܝܢ
Colossians 1:23 ܐܢ ܬ݁ܩܱܘܘܢ ܒ݁ܗܱܝܡܢܘܬ݂ܟ݂ܘܢ ܟܱ݁ܕ݂ ܫܱܪܻܝܪܐ ܫܬ݂ܐܣܬ݂ܟ݂ܘܢ ܘܠܐ ܡܬ݁ܬ݁ܙܻܝܥܻܝܬ݁ܘܢ ܡܢ ܣܱܒ݂ܪܐ ܕ݁ܐܘܱܢܓ݁ܠܻܝܘܢ ܗܱܘ ܕܱ݁ܫܡܱܥܬ݁ܘܢ ܕ݁ܐܬ݂ܟ݁ܪܙ ܒ݁ܟ݂ܠܗ ܒ݁ܪܻܝܬ݂ܐ ܕܱ݁ܬ݂ܚܝܬ݂ ܫܡܱܝܐ ܗܱܘ ܕ݁ܐܢܐ ܦܱ݁ܘܠܘܣ ܗܘܻܝܬ݂ ܡܫܱܡܫܢܗ
Colossians 1:24 ܘܚܕ݂ܐ ܐ_ܢܐ ܒ݁ܚܱܫܐ ܕ݁ܥܱܠ ܐܱܦܱ݁ܝܟ݁ܘܢ ܘܱܡܡܱܠܐ ܐ_ܢܐ ܚܱܣܻܝܪܘܬ݂ܐ ܕ݁ܐܘܠܨܢܱܘܗ_ܝ ܕܱ݁ܡܫܻܝܚܐ ܒ݁ܒ݂ܣܪܝ ܚܠܦ݂ ܦܱ݁ܓ݂ܪܗ ܕܻ݁ܐܝܬ݂ܱܘܗ_ܝ ܥܻܕ݁_ܬ݁ܐ
Colossians 1:25 ܗܝ ܕ݁ܐܢܐ ܗܘܻܝܬ݂ ܡܫܱܡܫܢܗ ܐܱܝܟ݂ ܡܕ݂ܱܒ݁ܪܢܘܬ݂ܐ ܕܱ݁ܐܠܗܐ ܕ݁ܐܬ݂ܝܱܗܒܱ݁ܬ݂ ܠܻܝ ܒ݁ܟ݂ܘܢ ܕ݁ܐܫܱܡܠܐ ܡܠܬ݂ܗ ܕܱ݁ܐܠܗܐ
Colossians 1:26 ܐ_ܪܙܐ ܗܱܘ ܕܱ݁ܡܟ݂ܱܣܱܝ ܗ_ܘܐ ܡܢ ܥܠܡܐ ܘܡܢ ܕ݁ܪܐ ܗܫܐ ܕ݁ܝܢ ܐܬ݂ܓ݁ܠܻܝ ܠܩܱܕܻ݁ܝܫܱܘܗ_ܝ
Colossians 1:27 ܠܱܐܝܠܝܢ ܕܱ݁ܨܒ݂ܐ ܐܱܠܗܐ ܕ݁ܢܱܘܕܱ݁ܥ ܡܢܱܘ ܥܘܬ݂ܪܐ ܕ݁ܫܘܒ݂ܚܗ ܕ݁ܐ_ܪܙܐ ܗܢܐ ܒ݁ܥܱܡ_ܡܐ ܕ݁ܗܘܝܘ ܡܫܻܝܚܐ ܕܱ݁ܒ݂ܟ݂ܘܢ ܣܱܒ݂ܪܐ ܕ݁ܫܘܒ݂ܚܱܢ
Colossians 1:28 ܗܱܘ ܕܱ݁ܚܢܱܢ ܡܱܟ݂ܪܙܻܝܢܱܢ ܘܡܱܠܦ݂ܻܝܢܱܢ ܘܱܡܣܱܟ݁ܠܻܝܢܱܢ ܠܟ݂ܠ ܒܱ݁ܪܢܫ ܒ݁ܟ݂ܠ ܚܟ݂ܡܐ ܕܱ݁ܢܩܻܝܡ ܠܟ݂ܠ ܒܱ݁ܪܢܫ ܟܱ݁ܕ݂ ܓ݁ܡܻܝܪ ܒ݁ܝܫܘܥ ܡܫܻܝܚܐ
Colossians 1:29 ܒ݁ܗܕ݂ܐ ܗ_ܘ ܓ݁ܝܪ ܐܦ݂ ܥܡܠ ܐ_ܢܐ ܘܡܬ݂ܟܱ݁ܬܱ݁ܫ ܐ_ܢܐ ܒܱ݁ܡܥܱܕ݁ܪܢܘܬ݂ܐ ܕ݁ܚܱܝܠܐ ܕ݁ܡܬ݂ܻܝܗܒ݂ ܠܻܝ
Colossians 2:1 ܨܒ݂ܐ ܐ_ܢܐ ܕ݁ܝܢ ܕ݁ܬ݂ܕ݁ܥܘܢ ܐܱܝܢܐ ܐܱܓ݂ܘܢܐ ܐܻܝܬ݂ ܠܻܝ ܚܠܦ݂ܱܝܟ݁ܘܢ ܘܱܚܠܦ݂ ܗܢܘܢ ܕܱ݁ܒ݂ܠܱܕ݂ܻܝܩܻܝܱܐ ܘܱܚܠܦ݂ ܫܱܪܟ݁ܐ ܐܱܝܠܝܢ ܕ݁ܦ݂ܱܪܨܘܦ݁ܝ ܠܐ ܚܙܱܘ ܒܱ݁ܒ݂ܣܱܪ
Colossians 2:2 ܕ݁ܢܬ݂ܒܱ݁ܝܐܘܢ ܠܒܱ݁ܘܬ݂ܗܘܢ ܘܢܬ݂ܩܱܪܒ݂ܘܢ ܒ݁ܚܘܒ݁ܐ ܠܟ݂ܠܗ ܥܘܬ݂ܪܐ ܕܱ݁ܦ݁ܝܣܐ ܘܱܠܣܘܟ݁ܠܐ ܕܻ݁ܝܕ݂ܱܥܬ݂ܗ ܕ݁ܐ_ܪܙܐ ܕܱ݁ܐܠܗܐ ܐܱܒ݂ܐ ܘܕ݂ܱܡܫܻܝܚܐ
Colossians 2:3 ܗܱܘ ܕ݁ܒ݂ܗ ܟܱ݁ܣܝܢ ܟ݁ܠܗܝܢ ܣܻܝܡܬ݂ܐ ܕ݁ܚܟ݂ܡܬ݂ܐ ܘܕ݂ܻܝܕ݂ܱܥܬ݂ܐ
Colossians 2:4 ܗܕ݂ܐ ܕ݁ܝܢ ܐܡܱܪ ܐ_ܢܐ ܕ݁ܠܐ ܐ_ܢܫ ܢܗܘܐ ܡܱܛܥܐ ܠܟ݂ܘܢ ܒܱ݁ܦ݂ܝܣܐ ܕ݁ܡܠܐ
Colossians 2:5 ܐܦ݂ܢ ܒܱ݁ܒ݂ܣܱܪ ܓ݁ܝܪ ܦܱ݁ܪܻܝܩ ܐ_ܢܐ ܡܢܟ݂ܘܢ ܐܠܐ ܒ݁ܪܘܚ ܥܱܡܟ݂ܘܢ ܐ_ܢܐ ܘܚܕ݂ܐ ܐ_ܢܐ ܕ݁ܚܙܐ ܐ_ܢܐ ܡܛܱܟ݁ܣܘܬ݂ܟ݂ܘܢ ܘܫܱܪܻܝܪܘܬ݂ܐ ܕ݁ܗܱܝܡܢܘܬ݂ܟ݂ܘܢ ܕ݁ܒ݂ܱܡܫܻܝܚܐ
Colossians 2:6 ܐܱܝܟܱ݁ܢܐ ܗܟ݂ܻܝܠ ܕ݁ܩܱܒ݁ܠܬ݁ܘܢ ܠܝܫܘܥ ܡܫܻܝܚܐ ܡܪܱܢ ܒ݁ܗ ܗܱܠܟ݂ܘ
Colossians 2:7 ܟܱ݁ܕ݂ ܡܫܱܪܪܻܝܢ ܥܩܪܱܝܟ݁ܘܢ ܘܡܬ݂ܒ݁ܢܝܢ ܐܢ_ܬ݁ܘܢ ܒ݁ܗ ܘܡܬ݂ܩܱܝܡܻܝܢ ܐܢ_ܬ݁ܘܢ ܒ݁ܗܱܝܡܢܘܬ݂ܐ ܗܝ ܕܻ݁ܝܠܦ݂ܬ݁ܘܢ ܕ݁ܒ݂ܗ ܬ݁ܬ݂ܝܱܬ݁ܪܘܢ ܒ݁ܬ݂ܱܘܕܻ݁ܝܬ݂ܐ
Colossians 2:8 ܐܙܕܱ݁ܗ_ܪܘ ܕܱ݁ܠܡܐ ܐ_ܢܫ ܢܚܱܠܨܟ݂ܘܢ ܒ݁ܦ݂ܻܝܠܣܦ݂ܘܬ݂ܐ ܘܱܒ݂ܛܥܝܘܬ݂ܐ ܣܪܻܝܩܬ݁ܐ ܐܱܝܟ݂ ܝܘܠܦ݁ܢܐ ܕܱ݁ܒ݂ܢܱܝܢܫܐ ܘܱܐܝܟ݂ ܐܣܛܘܟ݁ܣܱܘܗ_ܝ ܕ݁ܥܠܡܐ ܘܠܐ ܐܱܝܟ݂ ܡܫܻܝܚܐ
Colossians 2:9 ܕ݁ܒ݂ܗ ܥܡܱܪ ܟ݁ܠܗ ܡܘܠܝܐ ܕܱ݁ܐܠܗܘܬ݂ܐ ܓ݁ܘܫܡܢܐܝܻܬ݂
Colossians 2:10 ܘܒ݂ܗ ܐܦ݂ ܐܱܢ_ܬ݁ܘܢ ܡܫܬܱ݁ܡܠܝܬ݁ܘܢ ܕ݁ܗܘ ܐܻܝܬ݂ܱܘܗ_ܝ ܪܻܫܐ ܕ݁ܟ݂ܠܗܝܢ ܐܱܪܟ݂ܱܘܣ ܘܫܘܠܛܢܐ
Colossians 2:11 ܘܒ݂ܗ ܐܬ݂ܓ݁ܙܱܪܬ݁ܘܢ ܓ݁ܙܘܪܬ݁ܐ ܕ݁ܠܐ ܒܻ݁ܐܝܕ݂ܻܝܢ ܒܱ݁ܫܠܚ ܒ݁ܣܪܐ ܕܱ݁ܚܛܗܐ ܒܱ݁ܓ݂ܙܘܪܬ݁ܗ ܕܱ݁ܡܫܻܝܚܐ
Colossians 2:12 ܘܐܬ݂ܩܒ݂ܱܪܬ݁ܘܢ ܥܱܡܗ ܒ݁ܡܱܥܡܘܕ݂ܻܝܬ݂ܐ ܘܒ݂ܗ ܩܡܬ݁ܘܢ ܥܱܡܗ ܕ݁ܗܱܝܡܢܬ݁ܘܢ ܒ݁ܚܱܝܠܐ ܕܱ݁ܐܠܗܐ ܕܱ݁ܐܩܻܝܡܗ ܡܢ ܒ݁ܝܬ݂ ܡܻܝܬ݂ܐ
Colossians 2:13 ܘܱܠܟ݂ܘܢ ܕ݁ܡܻܝܬ݂ܻܝܢ ܗ_ܘܱܝܬ݁ܘܢ ܒܱ݁ܚܛܗܱܝܟ݁ܘܢ ܘܱܒ݂ܥܘܪܠܘܬ݂ ܒ݁ܣܪܟ݂ܘܢ ܐܱܚܻܝܟ݂ܘܢ ܥܱܡܗ ܘܱܫܒ݂ܱܩ ܠܱܢ ܟ݁ܠܗܘܢ ܚܛܗܱܝܢ
Colossians 2:14 ܘܱܥܛܐ ܒ݁ܦ݂ܘܩܕ݁ܢܱܘܗ_ܝ ܫܛܪ ܚܱܘܒܱ݁ܝܢ ܗܱܘ ܕܻ݁ܐܝܬ݂ܱܘܗ_ܝ ܗ_ܘܐ ܣܱܩܘܒ݂ܠܱܢ ܘܫܱܩܠܗ ܡܢ ܡܨܱܥܬ݂ܐ ܘܩܱܒ݂ܥܗ ܒܱ݁ܙܩܻܝܦ݂ܗ
Colossians 2:15 ܘܒ݂ܱܫܠܚ ܦܱ݁ܓ݂ܪܗ ܦܱ݁ܪܣܻܝ ܠܱܐܪܟ݂ܱܘܣ ܘܱܠܫܱܠܻܝܛܢܐ ܘܱܐܒ݂ܗܬ݂ ܐܢܘܢ ܓܱ݁ܠܝܐܝܻܬ݂ ܒܱ݁ܩܢܘܡܗ
Colossians 2:16 ܠܐ ܗܟ݂ܻܝܠ ܐ_ܢܫ ܢܕ݂ܱܘܕ݂ܟ݂ܘܢ ܒ݁ܡܐܟ݂ܠܐ ܘܱܒ݂ܡܱܫܬ݁ܝܐ ܐܱܘ ܒ݁ܦ݂ܘܠܓ݂ܐ ܕ݁ܥܻܐܕ݂ܐ ܘܱܕ݂ܪܻܝܫ ܝܱܪܚܐ ܘܱܕ݂ܫܱܒ݁ܐ
Colossians 2:17 ܗܠܝܢ ܕܻ݁ܐܝܬ݂ܱܝܗܝܢ ܛܠܢܝܬ݂ܐ ܕܱ݁ܐܝܠܝܢ ܕܱ݁ܥܬ݂ܻܝܕ݂ܢ ܦܱ݁ܓ݂ܪܐ ܕ݁ܝܢ ܡܫܻܝܚܐ ܗ_ܘ
Colossians 2:18 ܘܱܠܡܐ ܐ_ܢܫ ܢܨܒ݁ܐ ܒ݁ܡܱܟܻ݁ܝܟ݂ܘܬ݂ ܪܥܝܢܐ ܠܱܡܚܱܝܒ݂ܘܬ݂ܟ݂ܘܢ ܕ݁ܬ݂ܫܬܱ݁ܥܒ݁ܕ݂ܘܢ ܠܦ݂ܘܠܚܢܐ ܕ݁ܡܱܠܱܐܟ݂ܐ ܒܱ݁ܕ݂ܣܥܐ ܥܱܠ ܡܕ݁ܡ ܕ݁ܠܐ ܚܙܐ ܘܱܣܪܻܝܩܐܝܻܬ݂ ܡܬ݂ܚܬ݂ܱܪ ܒ݁ܪܥܝܢܐ ܕ݁ܒ݂ܣܪܗ
Colossians 2:19 ܘܠܐ ܐܚܕ݂ ܪܻܫܐ ܕ݁ܡܢܗ ܟ݁ܠܗ ܦܱ݁ܓ݂ܪܐ ܡܬ݂ܪܱܟܱ݁ܒ݂ ܘܡܬ݂ܩܱܝܱܡ ܒ݁ܫܪܝܢܐ ܘܱܒ݂ܗܱܕ݁ܡܐ ܘܪܒ݂ܐ ܬܱ݁ܪܒܻ݁ܝܬ݂ܐ ܕܱ݁ܐܠܗܐ
Colossians 2:20 ܐܢ ܓ݁ܝܪ ܡܻܝܬ݁ܬ݁ܘܢ ܥܱܡ ܡܫܻܝܚܐ ܡܢ ܐܣܛܘܟ݁ܣܱܘܗ_ܝ ܕ݁ܥܠܡܐ ܠܡܢܐ ܐܱܝܟ݂ ܗܱܘ ܕ݁ܚܱܝܻܝܢ ܐܢ_ܬ݁ܘܢ ܒ݁ܥܠܡܐ ܡܬ݁ܕ݂ܻܝܢܻܝܢ ܐܢ_ܬ݁ܘܢ
Colossians 2:21 ܠܐ ܠܱܡ ܬ݁ܩܪܘܒ݂ ܘܠܐ ܬ݁ܛܥܱܡ ܘܠܐ ܬ݁ܩܱܦ݂
Colossians 2:22 ܕܻ݁ܐܝܬ݂ܱܝܗܝܢ ܗܠܝܢ ܚܫܱܚܬ݂ܐ ܕ݁ܡܬ݂ܚܱܒ݁ܠܐ ܘܦ݂ܘܩܕ݂ܐ ܐܢܝܢ ܘܝܘܠܦ݁ܢܐ ܕܱ݁ܒ݂ܢܱܝܢܫܐ
Colossians 2:23 ܘܡܬ݂ܚܱܙܝܢ ܕܻ݁ܐܝܬ݂ ܒ݁ܗܝܢ ܡܠܬ݂ܐ ܕ݁ܚܟ݂ܡܬ݂ܐ ܒ݁ܦܱ݁ܪܨܘܦ݁ ܡܱܟܻ݁ܝܟ݂ܘܬ݂ܐ ܘܕ݂ܚܠܱܬ݂ ܐܱܠܗܐ ܘܱܕ݂ܠܐ ܚܝܣܻܝܢ ܥܱܠ ܦܱ݁ܓ݂ܪܐ ܠܱܘ ܒ݁ܡܕ݁ܡ ܕܱ݁ܡܝܱܩܱܪ ܐܠܐ ܒܱ݁ܐܝܠܝܢ ܕܱ݁ܚܫܱܚܬ݂ܐ ܐܢܝܢ ܕ݁ܒ݂ܣܪܐ
Colossians 3:1 ܐܢ ܗܟ݂ܻܝܠ ܩܡܬ݁ܘܢ ܥܱܡ ܡܫܻܝܚܐ ܕܱ݁ܠܥܠ ܒ݁ܥܱܘ ܐܱܬ݂ܱܪ ܕܱ݁ܡܫܻܝܚܐ ܝܬ݂ܒ݂ ܥܱܠ ܝܱܡܻܝܢܐ ܕܱ݁ܐܠܗܐ
Colossians 3:2 ܕܱ݁ܠܥܠ ܐܬ݂ܪܱܥܱܘ ܘܠܐ ܕ݁ܒ݂ܱܐܪܥܐ
Colossians 3:3 ܡܻܝܬ݁ܬ݁ܘܢ ܠܟ݂ܘܢ ܓ݁ܝܪ ܘܚܱܝܱܝܟ݁ܘܢ ܟ݁ܣܝܢ ܥܱܡ ܡܫܻܝܚܐ ܒܱ݁ܐܠܗܐ
Colossians 3:4 ܘܐܡܱܬ݂ܝ ܕܱ݁ܡܫܻܝܚܐ ܡܬ݂ܓ݁ܠܐ ܕ݁ܗܘܝܘ ܚܱܝܱܝܢ ܗܝܕ݁ܝܢ ܐܦ݂ ܐܱܢ_ܬ݁ܘܢ ܬ݁ܬ݂ܓ݁ܠܘܢ ܥܱܡܗ ܒ݁ܫܘܒ݂ܚܐ
Colossians 3:5 ܐܱܡܻܝܬ݂ܘ ܗܟ݂ܻܝܠ ܗܱܕ݁ܡܱܝܟ݁ܘܢ ܕ݁ܒ݂ܱܐܪܥܐ ܙܢܝܘܬ݂ܐ ܘܛܱܢܦ݁ܘܬ݂ܐ ܘܟ݂ܻܐܒ݂ܐ ܘܪܓ݁ܬ݂ܐ ܒܻ݁ܝܫܬ݁ܐ ܘܥܠܘܒ݂ܘܬ݂ܐ ܕ݁ܗܻܝ ܗ_ܝ ܕ݁ܚܠܱܬ݂ ܦ݁ܬ݂ܱܟ݂ܪܐ
Colossians 3:6 ܡܛܠ ܗܠܝܢ ܓ݁ܝܪ ܐܬ݂ܐ ܪܘܓ݂ܙܗ ܕܱ݁ܐܠܗܐ ܥܱܠ ܒ݁ܢܝܗ ܕ݁ܠܐ ܡܬ݁ܛܦܻ݁ܝܣܢܘܬ݂ܐ
Colossians 3:7 ܘܱܒ݂ܗܠܝܢ ܐܦ݂ ܐܱܢ_ܬ݁ܘܢ ܗܱܠܟ݂ܬ݁ܘܢ ܡܢ ܩܕ݂ܻܝܡ ܟܱ݁ܕ݂ ܡܬ݂ܗܱܦ݁ܟ݂ܻܝܢ ܗ_ܘܱܝܬ݁ܘܢ ܒ݁ܗܝܢ
Colossians 3:8 ܗܫܐ ܕ݁ܝܢ ܐܱܢܻܝܚܘ ܡܢܟ݂ܘܢ ܟ݁ܠܗܝܢ ܗܠܝܢ ܪܘܓ݂ܙܐ ܚܡܬ݁ܐ ܒܻ݁ܝܫܘܬ݂ܐ ܓ݁ܘܕ݁ܦ݂ܐ ܡܱܡܠ_ܠܐ ܛܱܢܦ݂ܐ
Colossians 3:9 ܘܠܐ ܬ݁ܗܘܘܢ ܡܕ݂ܱܓ݁ܠܻܝܢ ܚܱܕ݂ ܒ݁ܚܱܕ݂ ܐܠܐ ܫܘܠܚܘܗ_ܝ ܠܒ݂ܱܪܢܫܐ ܥܱܬܻ݁ܝܩܐ ܥܱܡ ܟ݁ܠܗܘܢ ܗܘܦ݁ܟ݂ܱܘܗ_ܝ
Colossians 3:10 ܘܱܠܒ݂ܱܫܘ ܚܱܕ݂_ܬ݂ܐ ܕ݁ܡܬ݂ܚܱܕܱ݁ܬ݂ ܒܻ݁ܝܕ݂ܱܥܬ݂ܐ ܒܱ݁ܕ݂ܡܘܬ݂ܐ ܕ݁ܒ݂ܪܝܗ
Colossians 3:11 ܟܱ݁ܪ ܕ݁ܠܱܝܬ݁ ܝܻܗܘܕ݂ܝܐ ܘܱܐܪܡܝܐ ܘܠܐ ܓ݁ܙܘܪܬ݁ܐ ܘܥܘܪܠܘܬ݂ܐ ܘܠܐ ܝܱܘܢܝܐ ܘܒ݂ܱܪܒ݁ܪܝܐ ܘܠܐ ܥܱܒ݂ܕ݁ܐ ܘܒ݂ܱܪܚܻܐܪܐ ܐܠܐ ܟ݁ܠ ܘܱܒ݂ܟ݂ܠܢܫ ܡܫܻܝܚܐ ܗ_ܘ
Colossians 3:12 ܠܒ݂ܱܫܘ ܗܟ݂ܻܝܠ ܐܱܝܟ݂ ܓ݁ܒ݂ܱܝܐ ܕܱ݁ܐܠܗܐ ܩܱܕܻ݁ܝܫܐ ܘܚܱܒܻ݁ܝܒ݂ܐ ܪܱܚܡܐ ܘܪܘܚܦ݂ܐ ܘܒ݂ܱܣܻܝܡܘܬ݂ܐ ܘܡܱܟܻ݁ܝܟ݂ܘܬ݂ ܪܥܝܢܐ ܘܢܻܝܚܘܬ݂ܐ ܘܢܱܓܻ݁ܝܪܘܬ݂ ܪܘܚܐ
Colossians 3:13 ܘܱܗܘܱܝܬ݁ܘܢ ܡܣܱܝܒ݁ܪܻܝܢ ܚܱܕ݂ ܠܚܱܕ݂ ܘܫܒ݂ܩܻܝܢ ܚܱܕ݂ ܠܚܱܕ݂ ܘܐܢ ܐܻܝܬ݂ ܠܐ_ܢܫ ܥܱܠ ܚܱܒ݂ܪܗ ܪܘܥܡܐ ܐܱܝܟܱ݁ܢܐ ܕܱ݁ܡܫܻܝܚܐ ܫܒ݂ܱܩ ܠܟ݂ܘܢ ܗܟ݂ܱܢܐ ܐܦ݂ ܐܱܢ_ܬ݁ܘܢ ܫܒ݂ܘܩܘ
Colossians 3:14 ܘܥܱܡ ܗܠܝܢ ܟ݁ܠܗܝܢ ܚܘܒ݁ܐ ܕ݁ܗܘܝܘ ܚܙܩܐ ܕܱ݁ܓ݂ܡܻܝܪܘܬ݂ܐ
Colossians 3:15 ܘܱܫܠܡܗ ܕܱ݁ܡܫܻܝܚܐ ܢܕ݂ܱܒܱ݁ܪ ܠܒܱ݁ܘܬ݂ܟ݂ܘܢ ܕ݁ܠܗ ܐܬ݂ܩܪܻܝܬ݁ܘܢ ܒ݁ܚܱܕ݂ ܦ݁ܓ݂ܱܪ ܘܱܗܘܱܝܬ݁ܘܢ ܡܱܘܕ݁ܝܢ ܠܱܡܫܻܝܚܐ
Colossians 3:16 ܕ݁ܡܠܬ݂ܗ ܬ݁ܥܡܱܪ ܒ݁ܟ݂ܘܢ ܥܱܬܻ݁ܝܪܐܝܻܬ݂ ܒ݁ܟ݂ܠ ܚܟ݂ܡܐ ܘܱܗܘܱܝܬ݁ܘܢ ܡܱܠܦ݂ܻܝܢ ܘܪܕ݂ܝܢ ܢܱܦ݂ܫܟ݂ܘܢ ܒ݁ܡܱܙܡܘܪܐ ܘܱܒ݂ܬ݂ܫܒ݁ܚܬ݁ܐ ܘܒ݂ܱܙܡܻܝܪܬ݂ܐ ܕ݁ܪܘܚܐ ܘܱܒ݂ܛܱܝܒ݁ܘܬ݂ܐ ܗܘܱܝܬ݁ܘܢ ܙܡܪܻܝܢ ܒ݁ܠܒܱ݁ܘܬ݂ܟ݂ܘܢ ܠܱܐܠܗܐ
Colossians 3:17 ܘܟ݂ܠ ܡܕ݁ܡ ܕ݁ܣܥܪܻܝܢ ܐܢ_ܬ݁ܘܢ ܒ݁ܡܠܬ݂ܐ ܘܒ݂ܱܥܒ݂ܕ݂ܐ ܒܱ݁ܫܡܗ ܕ݁ܡܪܱܢ ܝܫܘܥ ܡܫܻܝܚܐ ܗܘܱܝܬ݁ܘܢ ܥܒ݂ܕܻ݁ܝܢ ܘܱܗܘܱܝܬ݁ܘܢ ܡܱܘܕ݁ܝܢ ܒܻ݁ܐܝܕ݂ܗ ܠܱܐܠܗܐ ܐܱܒ݂ܐ
Colossians 3:18 ܢܫܐ ܐܫܬܱ݁ܥܒܱ݁ܕ݂ܝܢ ܠܒ݂ܱܥܠܱܝܟ݁ܝܢ ܐܱܝܟ݂ ܕ݁ܙܕ݂ܩ ܒܱ݁ܡܫܻܝܚܐ
Colossians 3:19 ܓܱ݁ܒ݂ܪܐ ܐܱܚܒ݂ܘ ܢܫܱܝܟ݁ܘܢ ܘܠܐ ܬ݁ܗܘܘܢ ܡܱܪܻܝܪܻܝܢ ܥܠܱܝܗܝܢ
Colossians 3:20 ܒ݁ܢܱܝܐ ܐܫܬܱ݁ܡ_ܥܘ ܠܱܐܒ݂ܗܱܝܟ݁ܘܢ ܒ݁ܟ݂ܠܡܕ݁ܡ ܗܟ݂ܱܢܐ ܓ݁ܝܪ ܫܱܦܻ݁ܝܪ ܩܕ݂ܡ ܡܪܱܢ
Colossians 3:21 ܐܱܒ݂ܗܐ ܠܐ ܬܱ݁ܪܓ݁ܙܘܢ ܒ݁ܢܱܝܟ݁ܘܢ ܕ݁ܠܐ ܢܬ݁ܬ݁ܥܻܝܩܘܢ
Colossians 3:22 ܥܱܒ݂ܕ݁ܐ ܐܫܬܱ݁ܡ_ܥܘ ܒ݁ܟ݂ܠܡܕ݁ܡ ܠܡܪܱܝܟ݁ܘܢ ܕ݁ܦ݂ܱܓ݂ܪܐ ܠܐ ܒ݁ܡܱܚܙܐ ܥܱܝܢܐ ܐܱܝܟ݂ ܗܢܘܢ ܕ݁ܫܦ݂ܪܻܝܢ ܠܱܒ݂ܢܱܝܢܫܐ ܐܠܐ ܒ݁ܠܒ݁ܐ ܦ݁ܫܻܝܛܐ ܘܱܒ݂ܕ݂ܚܠܬ݂ܗ ܕ݁ܡܪܝܐ
Colossians 3:23 ܘܟ݂ܠ ܕ݁ܥܒ݂ܕܻ݁ܝܢ ܐܢ_ܬ݁ܘܢ ܡܢ ܟ݁ܠܗ ܢܱܦ݂ܫܟ݂ܘܢ ܥܒ݂ܕ݂ܘ ܐܱܝܟ݂ ܕܱ݁ܠܡܪܱܢ ܘܠܐ ܐܱܝܟ݂ ܕ݁ܠܱܒ݂ܢܱܝܢܫܐ
Colossians 3:24 ܘܕ݂ܱܥܘ ܕ݁ܡܢ ܡܪܱܢ ܡܩܱܒ݁ܠܻܝܬ݁ܘܢ ܦ݁ܘܪܥܢܐ ܒ݁ܝܪܬ݁ܘܬ݂ܐ ܠܡܪܝܐ ܓ݁ܝܪ ܡܫܻܝܚܐ ܦ݁ܠܚܻܝܬ݁ܘܢ
Colossians 3:25 ܡܱܣܟ݁ܠܢܐ ܕ݁ܝܢ ܡܬ݂ܦ݁ܪܱܥ ܐܱܝܟ݂ ܡܕ݁ܡ ܕܱ݁ܐܣܟ݁ܠ ܘܠܱܝܬ݁ ܡܱܣܱܒ݂ ܒܱ݁ܐܦ݁ܐ
Colossians 4:1 ܡܪܱܝܐ ܥܒ݂ܕ݂ܘ ܫܱܘܝܘܬ݂ܐ ܘܟ݂ܻܐܢܘܬ݂ܐ ܠܘܬ݂ ܥܱܒ݂ܕܱ݁ܝܟ݁ܘܢ ܘܱܗܘܱܝܬ݁ܘܢ ܝܕ݂ܥܻܝܢ ܕ݁ܐܦ݂ ܠܟ݂ܘܢ ܐܻܝܬ݂ ܗ_ܘ ܡܪܐ ܒܱ݁ܫܡܱܝܐ
Colossians 4:2 ܒܱ݁ܨܠܘܬ݂ܐ ܐܬ݂ܱܐܡ_ܢܘ ܘܱܗܘܱܝܬ݁ܘܢ ܥܻܝܪܻܝܢ ܐܢ_ܬ݁ܘܢ ܒ݁ܗ ܘܡܱܘܕ݁ܝܢ
Colossians 4:3 ܘܱܡܨܱܠܝܢ ܐܦ݂ ܥܠܱܝܢ ܕܱ݁ܐܠܗܐ ܢܦ݂ܬܱ݁ܚ ܠܱܢ ܬܱ݁ܪܥܐ ܕ݁ܡܠܬ݂ܐ ܠܱܡܡܱܠܠܘ ܐ_ܪܙܐ ܕܱ݁ܡܫܻܝܚܐ ܕ݁ܡܛܠܬ݂ܗ ܐܱܣܻܝܪ ܐ_ܢܐ
Colossians 4:4 ܕܱ݁ܐܓ݂ܠܝܘܗ_ܝ ܘܐܡܱܠܠܻܝܘܗ_ܝ ܐܱܝܟܱ݁ܢܐ ܕ݁ܘܠܐ ܠܻܝ
Colossians 4:5 ܒ݁ܚܟ݂ܡܬ݂ܐ ܗܱܠܟ݂ܘ ܠܘܬ݂ ܒܱ݁ܪܝܐ ܘܱܙܒ݂ܢܘ ܩܻܐܪܣܟ݂ܘܢ
Colossians 4:6 ܘܡܠܱܬ݂ܟ݂ܘܢ ܒ݁ܟ݂ܠܙܒ݂ܱܢ ܒ݁ܛܱܝܒ݁ܘܬ݂ܐ ܐܱܝܟ݂ ܕܱ݁ܒ݂ܡܠܚܐ ܬ݁ܗܘܐ ܡܡܱܕ݁ܟ݂ܐ ܘܱܗܘܱܝܬ݁ܘܢ ܝܕ݂ܥܻܝܢ ܠܐ_ܢܫ ܐ_ܢܫ ܐܱܝܟܱ݁ܢܐ ܘܠܐ ܠܟ݂ܘܢ ܠܱܡܬ݂ܒ݂ܘ ܦ݁ܬ݂ܓ݂ܡܐ
Colossians 4:7 ܡܕ݁ܡ ܕܱ݁ܠܘܬ݂ܝ ܕ݁ܝܢ ܢܱܘܕܱ݁ܥܟ݂ܘܢ ܛܘܟ݂ܻܝܩܘܣ ܐܱܚܐ ܚܱܒܻ݁ܝܒ݂ܐ ܘܱܡܫܱܡܫܢܐ ܡܗܱܝܡܢܐ ܘܱܟ݂ܢܬ݂ܱܢ ܒ݁ܡܪܝܐ
Colossians 4:8 ܗܢܐ ܕ݁ܫܱܕ݁ܪܬ݂ ܠܘܬ݂ܟ݂ܘܢ ܥܠܝܗ ܥܱܠ ܗܕ݂ܐ ܕ݁ܢܕܱ݁ܥ ܡܐ ܕܱ݁ܠܘܬ݂ܟ݂ܘܢ ܘܱܢܒ݂ܱܝܱܐ ܠܒܱ݁ܘܬ݂ܟ݂ܘܢ
Colossians 4:9 ܥܱܡ ܐܢܻܣܻܝܡܘܣ ܐܱܚܐ ܡܗܱܝܡܢܐ ܘܚܱܒܻ݁ܝܒ݂ܐ ܗܱܘ ܕܻ݁ܐܝܬ݂ܱܘܗ_ܝ ܡܢܟ݂ܘܢ ܗܢܘܢ ܢܱܘܕ݁ܥܘܢܟ݂ܘܢ ܡܕ݁ܡ ܕܱ݁ܠܘܬ݂ܱܢ
Colossians 4:10 ܫܐܠ ܒܱ݁ܫܠܡܟ݂ܘܢ ܐܱܪܻܣܛܱܪܟ݂ܘܣ ܫܱܒ݂ܝܐ ܕ݁ܥܱܡܝ ܘܡܱܪܩܘܣ ܒܱ݁ܪ ܕ݁ܕ݂ܗ ܕ݁ܒ݂ܱܪܢܱܒ݂ܱܐ ܗܱܘ ܕ݁ܐܬ݂ܦܱ݁ܩܱܕ݁ܬ݁ܘܢ ܥܠܱܘܗ_ܝ ܕ݁ܐܢ ܐܬ݂ܐ ܠܘܬ݂ܟ݂ܘܢ ܬ݁ܩܱܒ݁ܠܘܢܝܗ_ܝ
Colossians 4:11 ܘܝܫܘܥ ܗܱܘ ܕ݁ܡܬ݂ܩܪܐ ܝܘܣܛܘܣ ܗܠܝܢ ܕܻ݁ܐܝܬ݂ܱܝܗܘܢ ܡܢ ܓ݁ܙܘܪܬ݁ܐ ܘܗܢܘܢ ܒܱ݁ܠܚܘܕ݂ ܥܱܕ݂ܪܘܢܝ ܒ݁ܡܱܠܟ݁ܘܬ݂ܗ ܕܱ݁ܐܠܗܐ ܘܗܢܘܢ ܗܘܱܘ ܠܻܝ ܒ݁ܘܝܐܐ
Colossians 4:12 ܫܐܠ ܒܱ݁ܫܠܡܟ݂ܘܢ ܐܦܱ݁ܦ݂ܪܱܐ ܗܱܘ ܕ݁ܡܢܟ݂ܘܢ ܥܱܒ݂ܕ݁ܐ ܕܱ݁ܡܫܻܝܚܐ ܟܱ݁ܕ݂ ܒ݁ܟ݂ܠܙܒ݂ܱܢ ܥܡܠ ܚܠܦ݂ܱܝܟ݁ܘܢ ܒܱ݁ܨܠܘܬ݂ܐ ܕܱ݁ܬ݂ܩܘܡܘܢ ܓ݁ܡܻܝܪܐ ܘܱܡܫܱܡܠܱܝܐ ܒ݁ܟ݂ܠܗ ܨܒ݂ܝܢܗ ܕܱ݁ܐܠܗܐ
Colossians 4:13 ܣܗܕ݂ ܐ_ܢܐ ܓ݁ܝܪ ܥܠܱܘܗ_ܝ ܕܱ݁ܛܢܢܐ ܣܱܓܻ݁ܝܐܐ ܐܻܝܬ݂ ܠܗ ܚܠܦ݂ܱܝܟ݁ܘܢ ܘܱܚܠܦ݂ ܗܢܘܢ ܕܱ݁ܒ݂ܠܱܕ݂ܻܝܩܻܝܱܐ ܘܱܕ݂ܒ݂ܻܐܝܪܱܦ݁ܘܠܻܝܣ
Colossians 4:14 ܫܐܠ ܒܱ݁ܫܠܡܟ݂ܘܢ ܠܘܩܐ ܐܣܝܐ ܚܱܒܻ݁ܝܒ݂ܱܢ ܘܕ݂ܻܡܱܐ
Colossians 4:15 ܫܱܐܠܘ ܒܱ݁ܫܠܡܐ ܕܱ݁ܐܚܐ ܕܱ݁ܒ݂ܠܱܕ݂ܻܝܩܻܝܱܐ ܘܱܕ݂ܢܘܡܦ݂ܻܐ ܘܱܕ݂ܥܻܕ݁_ܬ݁ܐ ܕܱ݁ܒ݂ܒ݂ܱܝܬ݁ܗ
Colossians 4:16 ܘܡܐ ܕ݁ܐܬ݂ܩܱܪܝܱܬ݂ ܐܓܱ݁ܪܬ݁ܐ ܗܕ݂ܐ ܠܘܬ݂ܟ݂ܘܢ ܥܒ݂ܕ݂ܘ ܕ݁ܐܦ݂ ܒ݁ܥܻܕ݁_ܬ݁ܐ ܕ݁ܠܱܕ݂ܻܝܩܝܐ ܬ݁ܬ݂ܩܪܐ ܘܗܝ ܕ݁ܐܬ݂ܟܱ݁ܬ݂ܒܱ݁ܬ݂ ܡܢ ܠܱܕ݂ܻܝܩܻܝܱܐ ܩܪܱܐܘܗ ܐܱܢ_ܬ݁ܘܢ
Colossians 4:17 ܘܐܡܱܪܘ ܠܱܐܪܟ݂ܻܝܦ݁ܘܣ ܕ݁ܐܙܕܱ݁ܗ_ܪ ܒ݁ܬ݂ܫܡܫܬ݁ܐ ܗܝ ܕ݁ܩܱܒ݁ܠܬ݁ ܒ݁ܡܪܱܢ ܕ݁ܬ݂ܗܘܐ ܡܫܱܡܠܐ ܠܗ
Colossians 4:18 ܫܠܡܐ ܗܢܐ ܒܻ݁ܐܝܕ݂ܐ ܕܻ݁ܝܠܝ ܕ݁ܦܱ݁ܘܠܘܣ ܗܘܱܝܬ݁ܘܢ ܥܗܕܻ݁ܝܢ ܠܱܐܣܘܪܱܝ ܛܱܝܒ݁ܘܬ݂ܐ ܥܱܡܟ݂ܘܢ ܐܱܡܻܝܢ
1 Thessalonians 1:1 ܦܱ݁ܘܠܘܣ ܘܣܻܠܘܱܢܘܣ ܘܛܻܝܡܬ݂ܐܣ ܠܥܻܕ݁_ܬ݁ܐ ܕ݁ܬ݂ܣܱܠܘܢܻܝܩܝܐ ܕ݁ܒ݂ܱܐܠܗܐ ܐܱܒ݂ܐ ܘܱܒ݂ܡܪܱܢ ܝܫܘܥ ܡܫܻܝܚܐ ܛܱܝܒ݁ܘܬ݂ܐ ܥܱܡܟ݂ܘܢ ܘܱܫܠܡܐ
1 Thessalonians 1:2 ܡܱܘܕ݁ܝܢܱܢ ܠܱܐܠܗܐ ܒ݁ܟ݂ܠܙܒ݂ܱܢ ܥܱܠ ܟ݁ܠܟ݂ܘܢ ܘܡܬ݁ܕܱ݁ܟ݂ܪܻܝܢܱܢ ܠܟ݂ܘܢ ܒܱ݁ܨܠܱܘܬ݂ܱܢ ܐܱܡܻܝܢܐܝܻܬ݂
1 Thessalonians 1:3 ܘܥܗܕܻ݁ܝܢܱܢ ܩܕ݂ܡ ܐܱܠܗܐ ܐܱܒ݂ܐ ܥܒ݂ܕ݂ܐ ܕ݁ܗܱܝܡܢܘܬ݂ܟ݂ܘܢ ܘܥܱܡܠܐ ܕ݁ܚܘܒ݁ܟ݂ܘܢ ܘܱܡܣܱܝܒ݁ܪܢܘܬ݂ܐ ܕ݁ܣܱܒ݂ܪܟ݂ܘܢ ܕܱ݁ܒ݂ܡܪܱܢ ܝܫܘܥ ܡܫܻܝܚܐ
1 Thessalonians 1:4 ܝܕ݂ܥܻܝܢܱܢ ܓ݁ܝܪ ܓܱ݁ܒ݂ܝܘܬ݂ܟ݂ܘܢ ܐܱܚܱܝ ܚܱܒܻ݁ܝܒ݂ܱܘܗ_ܝ ܕܱ݁ܐܠܗܐ
1 Thessalonians 1:5 ܡܛܠ ܕܱ݁ܡܣܱܒ݁ܪܢܘܬ݂ܱܢ ܠܐ ܗ_ܘܐ ܒ݁ܡܠܐ ܒܱ݁ܠܚܘܕ݂ ܗܘܬ݂ ܠܘܬ݂ܟ݂ܘܢ ܐܠܐ ܐܦ݂ ܒ݁ܚܱܝܠܐ ܘܱܒ݂ܪܘܚܐ ܕ݁ܩܘܕ݂ܫܐ ܘܒ݂ܱܦ݁ܝܣܐ ܫܱܪܻܝܪܐ ܐܦ݂ ܐܱܢ_ܬ݁ܘܢ ܝܕ݂ܥܻܝܢ ܐܢ_ܬ݁ܘܢ ܐܱܝܟܱ݁ܢܐ ܗܘܱܝܢ ܒܱ݁ܝܢܬ݂ܟ݂ܘܢ ܡܛܠܬ݂ܟ݂ܘܢ
1 Thessalonians 1:6 ܘܱܐܢ_ܬ݁ܘܢ ܒܱ݁ܢ ܐܬ݁ܕܱ݁ܡܻܝܬ݁ܘܢ ܘܱܒ݂ܡܪܱܢ ܕ݁ܩܱܒ݁ܠܬ݁ܘܢ ܡܠܬ݂ܐ ܒ݁ܐܘܠܨܢܐ ܪܱܒ݁ܐ ܘܱܒ݂ܚܱܕ݂ܘܬ݂ܐ ܕ݁ܪܘܚܐ ܕ݁ܩܘܕ݂ܫܐ
1 Thessalonians 1:7 ܘܱܗܘܱܝܬ݁ܘܢ ܕ݁ܡܘܬ݂ܐ ܠܟ݂ܠܗܘܢ ܡܗܱܝܡܢܐ ܕܻ݁ܐܝܬ݂ ܒ݁ܡܱܩܕ݂ܘܢܻܝܱܐ ܘܒ݂ܱܐܟ݂ܱܐܻܝܱܐ
1 Thessalonians 1:8 ܡܢܟ݂ܘܢ ܓ݁ܝܪ ܐܫܬܱ݁ܡܥܱܬ݂ ܡܠܬ݂ܗ ܕ݁ܡܪܱܢ ܠܐ ܒܱ݁ܠܚܘܕ݂ ܒ݁ܡܱܩܕ݂ܘܢܻܝܱܐ ܘܒ݂ܱܐܟ݂ܱܐܻܝܱܐ ܐܠܐ ܒ݁ܟ݂ܠ ܐܱܬ݂ܱܪ ܗܱܝܡܢܘܬ݂ܟ݂ܘܢ ܕ݁ܒ݂ܱܐܠܗܐ ܐܫܬܱ݁ܡܥܱܬ݂ ܐܱܝܟܱ݁ܢܐ ܕ݁ܠܐ ܢܣܬ݁ܢܩ ܕ݁ܢܻܐܡܱܪ ܥܠܱܝܟ݁ܘܢ ܡܕ݁ܡ
1 Thessalonians 1:9 ܗܢܘܢ ܓ݁ܝܪ ܡܫܬܱ݁ܥܝܢ ܐܱܝܢܐ ܡܱܥܠܢܐ ܗܘܐ ܠܱܢ ܠܘܬ݂ܟ݂ܘܢ ܘܱܐܝܟܱ݁ܢܐ ܐܬ݂ܦ݁ܢܻܝܬ݁ܘܢ ܠܘܬ݂ ܐܱܠܗܐ ܡܢ ܕ݁ܚܠܱܬ݂ ܦ݁ܬ݂ܱܟ݂ܪܐ ܕ݁ܬ݂ܦ݂ܠܚܘܢ ܠܱܐܠܗܐ ܚܱܝܐ ܘܫܱܪܻܝܪܐ
1 Thessalonians 1:10 ܟܱ݁ܕ݂ ܡܣܱܟ݁ܝܬ݁ܘܢ ܠܱܒ݂ܪܗ ܡܢ ܫܡܱܝܐ ܠܝܫܘܥ ܗܱܘ ܕܱ݁ܐܩܻܝܡ ܡܢ ܒ݁ܝܬ݂ ܡܻܝܬ݂ܐ ܕ݁ܗܘ ܡܦ݂ܱܨܐ ܠܱܢ ܡܢ ܪܘܓ݂ܙܐ ܕ݁ܐܬ݂ܐ
1 Thessalonians 2:1 ܘܱܐܢ_ܬ݁ܘܢ ܝܕ݂ܥܻܝܢ ܐܢ_ܬ݁ܘܢ ܐܱܚܱܝ ܕ݁ܡܱܥܠܢܱܢ ܕܱ݁ܠܘܬ݂ܟ݂ܘܢ ܠܐ ܗ_ܘܐ ܣܪܻܝܩܐܝܻܬ݂ ܗܘܐ
1 Thessalonians 2:2 ܐܠܐ ܠܘܩܕ݂ܱܡ ܚܱܫܢܱܢ ܘܐܨܛܱܥܱܪܢܱܢ ܐܱܝܟ݂ ܕ݁ܝܕ݂ܥܻܝܬ݁ܘܢ ܒ݁ܦ݂ܻܝܠܻܝܦ݁ܘܣ ܘܗܝܕ݁ܝܢ ܒܱ݁ܐܓ݂ܘܢܐ ܪܱܒ݁ܐ ܡܱܠܠܢ ܥܱܡܟ݂ܘܢ ܒ݁ܦܱ݁ܪܗ_ܣܻܝܱܐ ܕܱ݁ܐܠܗܱܢ ܣܒ݂ܱܪܬ݂ܗ ܕܱ݁ܡܫܻܝܚܐ
1 Thessalonians 2:3 ܒ݁ܘܝܐܱܢ ܓ݁ܝܪ ܠܐ ܗ_ܘܐ ܡܢ ܛܥܝܘܬ݂ܐ ܐܦ݂ܠܐ ܡܢ ܛܱܢܦ݂ܘܬ݂ܐ ܐܦ݂ܠܐ ܒ݁ܢܟ݂ܠܐ
1 Thessalonians 2:4 ܐܠܐ ܐܱܝܟ݂ ܡܐ ܕܱ݁ܒ݂ܩܝܢܱܢ ܠܱܐܠܗܐ ܕ݁ܬ݂ܬ݂ܗܱܝܡܱܢ ܣܒ݂ܱܪܬ݂ܗ ܗܟ݂ܱܢܐ ܡܡܱܠܠܻܝܢܱܢ ܠܐ ܐܱܝܟ݂ ܕ݁ܠܱܒ݂ܢܱܝ ܐ_ܢܫܐ ܢܫܦܱ݁ܪ ܐܠܐ ܠܱܐܠܗܐ ܗܱܘ ܕ݁ܒ݂ܩܐ ܠܒܱ݁ܘܬ݂ܱܢ
1 Thessalonians 2:5 ܐܦ݂ܠܐ ܓ݁ܝܪ ܡܡܬ݂ܘܡ ܐܬ݂ܚܱܫܱܚܢ ܒ݁ܡܱܡܠ_ܠܐ ܫܱܕ݁ܠܐ ܐܱܝܟ݂ ܕ݁ܝܕ݂ܥܻܝܢ ܐܢ_ܬ݁ܘܢ ܘܠܐ ܒ݁ܥܠܬ݂ܐ ܕ݁ܝܱܥܢܘܬ݂ܐ ܐܱܠܗܐ ܣܗܕ݂
1 Thessalonians 2:6 ܘܠܐ ܒ݁ܥܱܝܢ ܫܘܒ݂ܚܐ ܡܢ ܒ݁ܢܱܝܢܫܐ ܠܐ ܡܢܟ݂ܘܢ ܘܠܐ ܡܢ ܐ_ܚܪܢܐ ܟܱ݁ܕ݂ ܡܫܟ݁ܚܻܝܢ ܗ_ܘܱܝܢ ܝܱܩܻܝܪܐ ܠܡܗܘܐ ܐܱܝܟ݂ ܫܠܻܝܚܐ ܕܱ݁ܡܫܻܝܚܐ
1 Thessalonians 2:7 ܐܠܐ ܗܘܱܝܢ ܒܱ݁ܝܢܬ݂ܟ݂ܘܢ ܡܱܟܻ݁ܝܟ݂ܐ ܘܱܐܝܟ݂ ܡܪܱܒ݁ܝܢܻܝܬ݂ܐ ܕܱ݁ܡܚܱܒ݁ܒ݂ܐ ܒ݁ܢܝܗ
1 Thessalonians 2:8 ܗܟ݂ܱܢܐ ܐܦ݂ ܚܢܱܢ ܡܚܱܒ݁ܒ݂ܻܝܢܱܢ ܘܱܡܣܱܘܚܻܝܢܱܢ ܠܡܬܱ݁ܠ ܠܟ݂ܘܢ ܠܐ ܒܱ݁ܠܚܘܕ݂ ܣܒ݂ܱܪܬ݂ܗ ܕܱ݁ܐܠܗܐ ܐܠܐ ܐܦ݂ ܢܱܦ݂ܫܱܢ ܡܛܠ ܕ݁ܚܱܒܻ݁ܝܒ݂ܱܝܢ ܐܢ_ܬ݁ܘܢ
1 Thessalonians 2:9 ܥܗܕܻ݁ܝܢ ܐܢ_ܬ݁ܘܢ ܓ݁ܝܪ ܐܱܚܱܝܢ ܕ݁ܠܐܝܢ ܗ_ܘܱܝܢ ܘܥܡܠܻܝܢ ܒܱ݁ܥܒ݂ܕ݂ ܐܻܝܕ݂ܱܝܢ ܒ݁ܠܻܠܝܐ ܘܒ݂ܻܐܝܡܡܐ ܕ݁ܥܱܠ ܚܱܕ݂ ܡܢܟ݂ܘܢ ܠܐ ܢܻܐܩܱܪ
1 Thessalonians 2:10 ܐܱܢ_ܬ݁ܘܢ ܣܗܕܻ݁ܝܢ ܘܱܐܠܗܐ ܐܱܝܟܱ݁ܢܐ ܐܱܟ݂ܪܙܢ ܠܟ݂ܘܢ ܣܒ݂ܱܪܬ݂ܗ ܕܱ݁ܐܠܗܐ ܕܱ݁ܟ݂ܝܐܝܻܬ݂ ܘܟ݂ܻܐܢܐܻܝܬ݂ ܘܱܕ݂ܠܐ ܪܫܝܢ ܗܘܱܝܢ ܠܘܬ݂ ܟ݁ܠܗܘܢ ܡܗܱܝܡܢܐ
1 Thessalonians 2:11 ܐܱܝܟܱ݁ܢܐ ܕ݁ܝܕ݂ܥܻܝܢ ܐܢ_ܬ݁ܘܢ ܕ݁ܡܢ ܚܱܕ݂ ܚܱܕ݂ ܡܢܟ݂ܘܢ ܐܱܝܟ݂ ܐܱܒ݂ܐ ܡܢ ܒ݁ܢܱܘܗ_ܝ ܒ݁ܥܝܢ ܗ_ܘܱܝܢ ܘܡܠܝܢ ܗ_ܘܱܝܢ ܒ݁ܠܒ݁ܟ݂ܘܢ ܘܱܡܣܱܗܕ݂ܻܝܢܱܢ ܠܟ݂ܘܢ
1 Thessalonians 2:12 ܕܱ݁ܬ݂ܗܱܠܟ݂ܘܢ ܐܱܝܟ݂ ܕ݁ܝܐܐ ܠܱܐܠܗܐ ܗܱܘ ܕܱ݁ܩܪܟ݂ܘܢ ܠܡܱܠܟ݁ܘܬ݂ܗ ܘܱܠܫܘܒ݂ܚܗ
1 Thessalonians 2:13 ܡܛܠ ܗܢܐ ܐܦ݂ ܚܢܱܢ ܡܱܘܕ݁ܝܢܱܢ ܐܱܡܻܝܢܐܝܻܬ݂ ܠܱܐܠܗܐ ܕ݁ܡܠܬ݂ܐ ܕܱ݁ܐܠܗܐ ܕ݁ܩܱܒ݁ܠܬ݁ܘܢ ܡܢܱܢ ܠܐ ܗ_ܘܐ ܐܱܝܟ݂ ܡܠܬ݂ܐ ܕܱ݁ܒ݂ܢܱܝܢܫܐ ܩܱܒ݁ܠܬ݁ܘܢܗ ܐܠܐ ܐܱܝܟܱ݁ܢܐ ܕܻ݁ܐܝܬ݂ܝܗ ܫܱܪܻܝܪܐܝܻܬ݂ ܡܠܬ݂ܐ ܕܱ݁ܐܠܗܐ ܘܗܻܝ ܒܱ݁ܥܒ݂ܕ݂ܐ ܡܣܬܱ݁ܥܪܐ ܒ݁ܟ݂ܘܢ ܒܱ݁ܐܝܠܝܢ ܕܱ݁ܡܗܱܝܡܢܻܝܢ
1 Thessalonians 2:14 ܐܱܢ_ܬ݁ܘܢ ܕ݁ܝܢ ܐܱܚܱܝ ܐܬ݁ܕܱ݁ܡܻܝܬ݁ܘܢ ܠܥܻܕ݂ܬ݂ܐ ܕܱ݁ܐܠܗܐ ܕ݁ܒ݂ܻܝܗܘܕ݂ ܗܠܝܢ ܕܱ݁ܒ݂ܝܫܘܥ ܡܫܻܝܚܐ ܕ݁ܗܟ݂ܱܢ ܣܱܝܒܱ݁ܪܬ݁ܘܢ ܐܦ݂ ܐܱܢ_ܬ݁ܘܢ ܡܢ ܒ݁ܢܱܝ ܫܱܪܒܱ݁ܬ݂ܟ݂ܘܢ ܐܱܝܟܱ݁ܢܐ ܕ݁ܐܦ݂ ܗܢܘܢ ܡܢ ܝܻܗܘܕ݂ܝܐ
1 Thessalonians 2:15 ܗܢܘܢ ܕܱ݁ܠܡܪܱܢ ܝܫܘܥ ܡܫܻܝܚܐ ܩܛܱܠܘ ܘܠܱܢܒ݂ܻܝܐ ܕ݁ܡܢܗܘܢ ܘܠܱܢ ܪܕ݂ܱܦ݂ܘ ܘܠܱܐܠܗܐ ܠܐ ܫܦ݂ܪܻܝܢ ܘܱܥܒ݂ܻܝܕ݂ܻܝܢ ܣܱܩܘܒ݂ܠܐ ܠܟ݂ܠܗܘܢ ܒ݁ܢܱܝ ܐ_ܢܫܐ
1 Thessalonians 2:16 ܕ݁ܟ݂ܠܝܢ ܠܱܢ ܕܱ݁ܢܡܱܠܠ ܥܱܡ ܥܱܡ_ܡܐ ܕ݁ܢܻܚܘܢ ܠܱܡܫܱܠܡܘ ܚܛܗܱܝܗܘܢ ܒ݁ܟ݂ܠܙܒ݂ܱܢ ܡܱܛܻܝ ܕ݁ܝܢ ܥܠܱܝܗܘܢ ܪܘܓ݂ܙܐ ܥܕ݂ܱܡܐ ܠܚܱܪܬ݂ܐ
1 Thessalonians 2:17 ܚܢܱܢ ܕ݁ܝܢ ܐܱܚܱܝܢ ܗܘܱܝܢ ܝܱܬ݂ܡܐ ܡܢܟ݂ܘܢ ܙܱܒ݂ܢܐ ܕ݁ܫܥܬ݂ܐ ܒܱ݁ܐܦܱ݁ܝܢ ܘܠܐ ܒ݁ܠܒܱ݁ܢ ܘܝܱܬܻ݁ܝܪܐܝܻܬ݂ ܐܬ݂ܚܱܦܱ݁ܛܢ ܠܡܚܙܐ ܐܱܦܱ݁ܝܟ݁ܘܢ ܒ݁ܚܘܒ݁ܐ ܣܱܓܻ݁ܝܐܐ
1 Thessalonians 2:18 ܘܱܨܒ݂ܱܝܢ ܕ݁ܢܻܐܬ݂ܐ ܠܘܬ݂ܟ݂ܘܢ ܐܢܐ ܦܱ݁ܘܠܘܣ ܚܕ݂ܐ ܙܒ݂ܱܢ ܘܬ݂ܱܪܬ݁ܝܢ ܘܥܱܘܟ݂ܱܢܝ ܣܛܢܐ
1 Thessalonians 2:19 ܐܱܝܢܱܘ ܓ݁ܝܪ ܣܱܒ݂ܪܱܢ ܘܚܱܕ݂ܘܬ݂ܱܢ ܘܱܟ݂ܠܻܝܠܐ ܕ݁ܫܘܒ݂ܗܪܱܢ ܐܠܐ ܐܢ ܐܱܢ_ܬ݁ܘܢ ܩܕ݂ܡ ܡܪܱܢ ܝܫܘܥ ܒ݁ܡܐܬ݂ܻܝܬ݂ܗ
1 Thessalonians 2:20 ܐܱܢ_ܬ݁ܘܢ ܐܢܘܢ ܓ݁ܝܪ ܬ݁ܫܒ݁ܘܚܬܱ݁ܢ ܘܚܱܕ݂ܘܬ݂ܱܢ
1 Thessalonians 3:1 ܘܡܛܠ ܕ݁ܠܐ ܚܱܡܣܢܢ ܨܒ݂ܱܝܢ ܠܱܡܦ݂ܫ ܒܱ݁ܐܬ݂ܻܢܘܣ ܒܱ݁ܠܚܘܕ݂ܱܝܢ
1 Thessalonians 3:2 ܘܱܢܫܱܕܱ݁ܪ ܠܘܬ݂ܟ݂ܘܢ ܠܛܻܝܡܬ݂ܐܘܣ ܐܱܚܘܢ ܘܱܡܫܱܡܫܢܐ ܕܱ݁ܐܠܗܐ ܘܱܡܥܱܕ݁ܪܢܱܢ ܒܱ݁ܣܒ݂ܱܪܬ݂ܗ ܕܱ݁ܡܫܻܝܚܐ ܕܱ݁ܢܫܱܪܱܪܟ݂ܘܢ ܘܢܒ݂ܥܐ ܡܢܟ݂ܘܢ ܥܱܠ ܗܱܝܡܢܘܬ݂ܟ݂ܘܢ
1 Thessalonians 3:3 ܕ݁ܠܐ ܐ_ܢܫ ܡܢܟ݂ܘܢ ܬ݁ܬ݂ܩܱܛܱܥ ܠܗ ܒ݁ܐܘܠܨܢܐ ܗܠܝܢ ܐܱܢ_ܬ݁ܘܢ ܓ݁ܝܪ ܝܕ݂ܥܻܝܢ ܐܢ_ܬ݁ܘܢ ܕܱ݁ܠܗܕ݂ܐ ܗ_ܘ ܣܻܝܡܻܝܢܱܢ
1 Thessalonians 3:4 ܐܦ݂ ܟܱ݁ܕ݂ ܠܘܬ݂ܟ݂ܘܢ ܗܘܱܝܢ ܓ݁ܝܪ ܩܱܕ݁ܡܢ ܐܡܱܪܢ ܠܟ݂ܘܢ ܕܱ݁ܥܬ݂ܻܝܕ݂ܻܝܢܱܢ ܠܡܬ݂ܐܠܨܘ ܐܱܝܟܱ݁ܢܐ ܕ݁ܝܕ݂ܥܻܝܢ ܐܢ_ܬ݁ܘܢ ܕܱ݁ܗܘܐ
1 Thessalonians 3:5 ܡܛܠ ܗܢܐ ܐܦ݂ ܐܢܐ ܠܐ ܚܱܡܣܢܬ݂ ܥܕ݂ܱܡܐ ܕ݁ܫܱܕ݁ܪܬ݂ ܕ݁ܐܕܱ݁ܥ ܗܱܝܡܢܘܬ݂ܟ݂ܘܢ ܕ݁ܕ݂ܱܠܡܐ ܢܢܱܣܝܟ݂ܘܢ ܡܢܱܣܝܢܐ ܘܢܗܘܐ ܥܱܡܠܱܢ ܣܪܻܝܩܐ
1 Thessalonians 3:6 ܗܫܐ ܕ݁ܝܢ ܡܢ ܕ݁ܐܬ݂ܐ ܠܘܬ݂ܱܢ ܛܻܝܡܬ݂ܐܘܣ ܡܢ ܨܐܕ݂ܱܝܟ݁ܘܢ ܘܣܱܒ݂ܪܱܢ ܥܱܠ ܗܱܝܡܢܘܬ݂ܟ݂ܘܢ ܘܥܱܠ ܚܘܒ݁ܟ݂ܘܢ ܘܕ݂ܻܐܝܬ݂ ܠܘܬ݂ܟ݂ܘܢ ܥ_ܘܗܕ݁ܢܱܢ ܛܒ݂ܐ ܒ݁ܟ݂ܠ ܥܕ݁ܢ ܘܱܣܘܝܢ ܐܢ_ܬ݁ܘܢ ܠܡܚܙܝܱܢ ܐܱܝܟܱ݁ܢܐ ܕ݁ܐܦ݂ ܚܢܱܢ ܠܟ݂ܘܢ
1 Thessalonians 3:7 ܡܛܠ ܗܢܐ ܐܬ݂ܒܱ݁ܝܱܐܢ ܒ݁ܟ݂ܘܢ ܐܱܚܱܝܢ ܥܱܠ ܟ݁ܠܗܝܢ ܥܩܬ݂ܱܢ ܘܐܘܠܨܢܱܝܢ ܡܛܠ ܗܱܝܡܢܘܬ݂ܟ݂ܘܢ
1 Thessalonians 3:8 ܘܗܫܐ ܗ_ܘ ܚܱܝܻܝܢܱܢ ܐܢ ܐܱܢ_ܬ݁ܘܢ ܬ݁ܬ݂ܩܱܝܡܘܢ ܒ݁ܡܪܱܢ
1 Thessalonians 3:9 ܐܱܝܕ݂ܐ ܓ݁ܝܪ ܬܱ݁ܘܕܻ݁ܝܬ݂ܐ ܡܫܟ݁ܚܻܝܢܱܢ ܠܡܦ݂ܪܱܥ ܚܠܦ݂ܱܝܟ݁ܘܢ ܠܱܐܠܗܐ ܥܱܠ ܟ݁ܠ ܚܱܕ݂ܘܬ݂ܐ ܕ݁ܚܕ݂ܝܢܱܢ ܡܛܠܬ݂ܟ݂ܘܢ
1 Thessalonians 3:10 ܐܠܐ ܕܱ݁ܩܕ݂ܡ ܐܱܠܗܐ ܝܱܬܻ݁ܝܪܐܝܻܬ݂ ܢܬ݂ܟܱ݁ܫܱܦ݂ ܒ݁ܠܻܠܝܐ ܘܒ݂ܻܐܝܡܡܐ ܕ݁ܢܚܙܐ ܐܱܦܱ݁ܝܟ݁ܘܢ ܘܢܓ݂ܡܘܪ ܡܐ ܕ݁ܚܱܣܻܝܪܐ ܗܱܝܡܢܘܬ݂ܟ݂ܘܢ
1 Thessalonians 3:11 ܗܘ ܕ݁ܝܢ ܐܱܠܗܐ ܐܱܒ݂ܘܢ ܘܡܪܱܢ ܝܫܘܥ ܡܫܻܝܚܐ ܢܬ݂ܪܘܨ ܐܘܪܚܱܢ ܠܘܬ݂ܟ݂ܘܢ
1 Thessalonians 3:12 ܘܢܱܣܓ݁ܐ ܘܱܢܝܱܬܱ݁ܪ ܚܘܒ݁ܟ݂ܘܢ ܕ݁ܚܱܕ݂ ܠܘܬ݂ ܚܱܕ݂ ܘܕ݂ܱܠܘܬ݂ ܟ݁ܠܢܫ ܐܱܝܟܱ݁ܢܐ ܕܱ݁ܚܢܱܢ ܡܱܚܒ݂ܻܝܢܱܢ ܠܟ݂ܘܢ
1 Thessalonians 3:13 ܘܱܢܩܱܝܡ ܠܒܱ݁ܘܬ݂ܟ݂ܘܢ ܕ݁ܠܐ ܪܫܝܢ ܒ݁ܩܱܕܻ݁ܝܫܘܬ݂ܐ ܩܕ݂ܡ ܐܱܠܗܐ ܐܱܒ݂ܘܢ ܒ݁ܡܐܬ݂ܻܝܬ݂ܗ ܕ݁ܡܪܱܢ ܝܫܘܥ ܡܫܻܝܚܐ ܕ݁ܥܱܡ ܟ݁ܠܗܘܢ ܩܱܕܻ݁ܝܫܱܘܗ_ܝ
1 Thessalonians 4:1 ܡܟܻ݁ܝܠ ܐܱܚܱܝ ܒ݁ܥܝܢܱܢ ܡܢܟ݂ܘܢ ܘܡܬ݂ܟܱ݁ܫܦ݂ܻܝܢܱܢ ܠܟ݂ܘܢ ܒ݁ܡܪܱܢ ܝܫܘܥ ܕܱ݁ܐܝܟ݂ ܕ݁ܩܱܒ݁ܠܬ݁ܘܢ ܡܢܱܢ ܐܱܝܟܱ݁ܢ ܘܠܐ ܠܟ݂ܘܢ ܕܱ݁ܬ݂ܗܱܠܟ݂ܘܢ ܘܬ݂ܫܦ݁ܪܘܢ ܠܱܐܠܗܐ ܕ݁ܝܱܬܻ݁ܝܪܐܝܻܬ݂ ܬܱ݁ܘܣܦ݂ܘܢ
1 Thessalonians 4:2 ܝܕ݂ܥܻܝܢ ܐܢ_ܬ݁ܘܢ ܓ݁ܝܪ ܐܱܝܠܝܢ ܦ݁ܘܩܕ݁ܢܐ ܝܱܗ_ܒ݂ܢ ܠܟ݂ܘܢ ܒ݁ܡܪܱܢ ܝܫܘܥ
1 Thessalonians 4:3 ܗܢܱܘ ܓ݁ܝܪ ܨܒ݂ܝܢܗ ܕܱ݁ܐܠܗܐ ܩܱܕܻ݁ܝܫܘܬ݂ܟ݂ܘܢ ܘܱܕ݂ܬ݂ܗܘܘܢ ܦܱ݁ܪܻܝܩܻܝܢ ܡܢ ܟ݁ܠ ܙܢܝܘܬ݂ܐ
1 Thessalonians 4:4 ܘܢܗܘܐ ܝܕ݂ܱܥ ܐ_ܢܫ ܐ_ܢܫ ܡܢܟ݂ܘܢ ܠܡܩܢܐ ܡܐܢܗ ܒ݁ܩܱܕܻ݁ܝܫܘܬ݂ܐ ܘܒ݂ܻܐܝܩܪܐ
1 Thessalonians 4:5 ܘܠܐ ܒ݁ܚܱܫܐ ܕ݁ܪܓ݁ܬ݂ܐ ܐܱܝܟ݂ ܫܱܪܟ݁ܐ ܕ݁ܥܱܡ_ܡܐ ܗܢܘܢ ܕ݁ܠܐ ܝܕ݂ܥܻܝܢ ܠܱܐܠܗܐ
1 Thessalonians 4:6 ܘܠܐ ܬ݁ܗܘܘܢ ܡܫܻܝܚܻܝܢ ܠܡܥܒܱ݁ܪ ܘܱܠܡܥܠܱܒ݂ ܐ_ܢܫ ܠܱܐܚܘܗ_ܝ ܒ݁ܗܕ݂ܐ ܨܒ݂ܘܬ݂ܐ ܡܛܠ ܕ݁ܡܪܱܢ ܗ_ܘ ܬ݁ܒ݂ܘܥܐ ܥܱܠ ܗܠܝܢ ܟ݁ܠܗܝܢ ܐܱܝܟܱ݁ܢܐ ܕ݁ܐܦ݂ ܡܢ ܩܕ݂ܡ ܙܱܒ݂ܢܐ ܐܡܱܪܢ ܠܟ݂ܘܢ ܘܣܱܗܕ݂ܢ
1 Thessalonians 4:7 ܠܐ ܓ݁ܝܪ ܩܪܟ݂ܘܢ ܐܱܠܗܐ ܠܛܱܢܦ݁ܘܬ݂ܐ ܐܠܐ ܠܩܱܕܻ݁ܝܫܘܬ݂ܐ
1 Thessalonians 4:8 ܡܟܻ݁ܝܠ ܡܱܢ ܕ݁ܛܠܡ ܠܐ ܗ_ܘܐ ܠܒ݂ܱܪܢܫܐ ܛܠܡ ܐܠܐ ܠܱܐܠܗܐ ܗܱܘ ܕ݁ܝܱܗ_ܒ݂ ܒ݁ܟ݂ܘܢ ܪܘܚܗ ܩܱܕܻ݁ܝܫܬ݁ܐ
1 Thessalonians 4:9 ܥܱܠ ܚܘܒ݁ܐ ܕ݁ܝܢ ܕܱ݁ܐܚܐ ܠܐ ܣܢܻܝܩܻܝܬ݁ܘܢ ܠܡܟ݂ܬܱ݁ܒ݂ ܠܟ݂ܘܢ ܐܱܢ_ܬ݁ܘܢ ܓ݁ܝܪ ܩܢܘܡܟ݂ܘܢ ܡܱܠܦ݂ܐ ܐܢ_ܬ݁ܘܢ ܕܱ݁ܐܠܗܐ ܕ݁ܬ݂ܱܚܒ݂ܘܢ ܚܱܕ݂ ܠܚܱܕ݂
1 Thessalonians 4:10 ܐܦ݂ ܥܒ݂ܕܻ݁ܝܢ ܐܢ_ܬ݁ܘܢ ܗܟ݂ܱܢܐ ܠܟ݂ܠܗܘܢ ܐܱܚܐ ܕܱ݁ܒ݂ܟ݂ܠܗ ܡܱܩܕ݂ܘܢܻܝܱܐ ܒ݁ܥܐ ܐ_ܢܐ ܕ݁ܝܢ ܡܢܟ݂ܘܢ ܐܱܚܱܝ ܕ݁ܬ݂ܬ݂ܝܱܬ݁ܪܘܢ
1 Thessalonians 4:11 ܘܬ݂ܬ݂ܚܱܦ݁ܛܘܢ ܕ݁ܬ݂ܗܘܘܢ ܫܠܝܢ ܘܱܥܢܝܢ ܒ݁ܣܘܥܪܢܱܝܟ݁ܘܢ ܘܱܗܘܱܝܬ݁ܘܢ ܦ݁ܠܚܻܝܢ ܒܻ݁ܐܝܕ݂ܱܝܟ݁ܘܢ ܐܱܝܟܱ݁ܢܐ ܕ݁ܦ݂ܱܩܕ݂ܢܟ݂ܘܢ
1 Thessalonians 4:12 ܕ݁ܬ݂ܗܘܘܢ ܡܗܱܠܟ݂ܻܝܢ ܒ݁ܐܣܟܻ݁ܡܐ ܠܘܬ݂ ܒܱ݁ܪܝܐ ܘܥܱܠ ܐ_ܢܫ ܠܐ ܬ݁ܣܬܱ݁ܢܩܘܢ
1 Thessalonians 4:13 ܨܒ݂ܐ ܐ_ܢܐ ܕ݁ܝܢ ܕ݁ܬ݂ܕ݁ܥܘܢ ܐܱܚܱܝ ܕ݁ܥܱܠ ܐܱܝܠܝܢ ܕ݁ܕ݂ܡܟܻ݁ܝܢ ܠܐ ܬ݁ܗܘܐ ܟ݁ܪܝܐ ܠܟ݂ܘܢ ܐܱܝܟ݂ ܫܱܪܟ݁ܐ ܕ݁ܐ_ܢܫܐ ܕ݁ܣܱܒ݂ܪܐ ܠܱܝܬ݁ ܠܗܘܢ
1 Thessalonians 4:14 ܐܢ ܓ݁ܝܪ ܡܗܱܝܡܢܻܝܢܱܢ ܕ݁ܝܫܘܥ ܡܻܝܬ݂ ܘܩܡ ܗܟ݂ܱܢܐ ܐܦ݂ ܐܱܠܗܐ ܠܱܐܝܠܝܢ ܕܱ݁ܕ݂ܡܟ݂ܘ ܒ݁ܝܫܘܥ ܡܱܝܬ݁ܐ ܥܱܡܗ
1 Thessalonians 4:15 ܗܕ݂ܐ ܕ݁ܝܢ ܐܡܪܻܝܢܱܢ ܠܟ݂ܘܢ ܒ݁ܡܠܬ݂ܗ ܕ݁ܡܪܱܢ ܕܱ݁ܚܢܱܢ ܐܱܝܠܝܢ ܕ݁ܡܫܬܱ݁ܚܪܻܝܢܱܢ ܒ݁ܡܐܬ݂ܻܝܬ݂ܗ ܕ݁ܡܪܱܢ ܕ݁ܚܱܝܻܝܢܱܢ ܠܐ ܢܱܕ݂ܪܟ݂ ܠܱܐܝܠܝܢ ܕܱ݁ܕ݂ܡܟ݂ܘ
1 Thessalonians 4:16 ܡܛܠ ܕ݁ܗܘ ܡܪܱܢ ܒ݁ܦ݂ܘܩܕ݁ܢܐ ܘܱܒ݂ܩܠܐ ܕ݁ܪܻܝܫ ܡܱܠܱܐܟ݂ܐ ܘܱܒ݂ܩܱܪܢܐ ܕܱ݁ܐܠܗܐ ܢܚܬ݂ ܡܢ ܫܡܱܝܐ ܘܡܻܝܬ݂ܐ ܕ݁ܒ݂ܱܡܫܻܝܚܐ ܢܩܘܡܘܢ ܠܘܩܕ݂ܱܡ
1 Thessalonians 4:17 ܘܗܝܕ݁ܝܢ ܚܢܱܢ ܐܱܝܠܝܢ ܕ݁ܡܫܬܱ݁ܚܪܻܝܢܱܢ ܕ݁ܚܱܝܻܝܢܱܢ ܢܬ݂ܚܛܦ݂ ܥܱܡܗܘܢ ܐܱܟ݂ܚܕ݂ܐ ܒܱ݁ܥܢܢܐ ܠܐܘܪܥܗ ܕ݁ܡܪܱܢ ܒ݁ܐܐܱܪ ܘܗܟ݂ܱܢܐ ܒ݁ܟ݂ܠܙܒ݂ܱܢ ܥܱܡ ܡܪܱܢ ܢܗܘܐ
1 Thessalonians 4:18 ܗܘܱܘ ܗܟ݂ܻܝܠ ܡܒ݂ܱܝܐܻܝܢ ܚܱܕ݂ ܠܚܱܕ݂ ܒ݁ܡܠܐ ܗܠܝܢ
1 Thessalonians 5:1 ܥܱܠ ܙܱܒ݂ܢܐ ܕ݁ܝܢ ܘܥܕ݁ܢܐ ܐܱܚܱܝ ܠܐ ܣܢܻܝܩܻܝܬ݁ܘܢ ܠܡܟ݂ܬܱ݁ܒ݂ ܠܟ݂ܘܢ
1 Thessalonians 5:2 ܐܱܢ_ܬ݁ܘܢ ܓ݁ܝܪ ܫܱܪܻܝܪܐܝܻܬ݂ ܝܕ݂ܥܻܝܢ ܐܢ_ܬ݁ܘܢ ܕ݁ܝܱܘܡܗ ܕ݁ܡܪܱܢ ܐܱܝܟ݂ ܓܱ݁ܢܒ݂ܐ ܒ݁ܠܻܠܝܐ ܗܟ݂ܱܢܐ ܐܬ݂ܐ
1 Thessalonians 5:3 ܟܱ݁ܕ݂ ܢܻܐܡܪܘܢ ܕܱ݁ܫܠܡܐ ܗ_ܘ ܘܫܱܝܢܐ ܘܗܝܕ݁ܝܢ ܡܢܫܠܝܐ ܢܩܘܡ ܥܠܱܝܗܘܢ ܐܱܒ݂ܕ݁ܢܐ ܐܱܝܟ݂ ܚܒ݂ܠܐ ܥܱܠ ܒܱ݁ܛܢܬ݂ܐ ܘܠܐ ܢܱܡܕ݂ܘܢ
1 Thessalonians 5:4 ܐܱܢ_ܬ݁ܘܢ ܕ݁ܝܢ ܐܱܚܱܝ ܠܐ ܗܘܱܝܬ݁ܘܢ ܒ݁ܚܫܘܟ݂ܐ ܕ݁ܗܱܘ ܝܱܘܡܐ ܐܱܝܟ݂ ܓܱ݁ܢܒ݂ܐ ܢܱܕ݂ܪܟ݂ܟ݂ܘܢ
1 Thessalonians 5:5 ܟ݁ܠܟ݂ܘܢ ܓ݁ܝܪ ܒ݁ܢܱܝ ܢܘܗܪܐ ܐܱܢ_ܬ݁ܘܢ ܘܱܒ݂ܢܱܝ ܐܻܝܡܡܐ ܘܠܐ ܗܘܱܝܬ݁ܘܢ ܒ݁ܢܱܝ ܠܻܠܝܐ ܘܠܐ ܒ݁ܢܱܝ ܚܫܘܟ݂ܐ
1 Thessalonians 5:6 ܠܐ ܢܕ݂ܡܱܟ݂ ܗܟ݂ܻܝܠ ܐܱܝܟ݂ ܫܱܪܟ݁ܐ ܐܠܐ ܗܘܱܝܢ ܥܻܝܪܻܝܢ ܘܱܡܗܱܘܢܻܝܢ
1 Thessalonians 5:7 ܐܱܝܠܝܢ ܓ݁ܝܪ ܕ݁ܕ݂ܡܟܻ݁ܝܢ ܒ݁ܠܻܠܝܐ ܗ_ܘ ܕ݁ܡܟܻ݁ܝܢ ܘܱܐܝܠܝܢ ܕ݁ܪܘܝܢ ܒ݁ܠܻܠܝܐ ܗ_ܘ ܪܘܝܢ
1 Thessalonians 5:8 ܚܢܱܢ ܕ݁ܝܢ ܕܱ݁ܒ݂ܢܱܝ ܐܻܝܡܡܐ ܚܢܱܢ ܗܘܱܝܢ ܥܻܝܪܻܝܢ ܒ݁ܪܥܝܢܱܢ ܘܱܠܒ݂ܻܝܫܻܝܢ ܫܪܝܢܐ ܕ݁ܗܱܝܡܢܘܬ݂ܐ ܘܱܕ݂ܚܘܒ݁ܐ ܘܱܢܣܻܝܡ ܣܱܢܘܱܪܬ݁ܐ ܕ݁ܣܱܒ݂ܪܐ ܕ݁ܚܱܝܐ
1 Thessalonians 5:9 ܡܛܠ ܕ݁ܠܐ ܣܡܱܢ ܐܱܠܗܐ ܠܪܘܓ݂ܙܐ ܐܠܐ ܠܩܢܝܢܐ ܕ݁ܚܱܝܐ ܒ݁ܡܪܱܢ ܝܫܘܥ ܡܫܻܝܚܐ
1 Thessalonians 5:10 ܗܱܘ ܕ݁ܡܻܝܬ݂ ܥܱܠ ܐܱܦܱ݁ܝܢ ܕ݁ܐܢ ܥܻܝܪܻܝܢܱܢ ܘܐܢ ܕܱ݁ܡܟܻ݁ܝܢܱܢ ܐܱܟ݂ܚܕ݂ܐ ܥܱܡܗ ܢܻܚܐ
1 Thessalonians 5:11 ܡܛܠ ܗܢܐ ܒܱ݁ܝܱܐܘ ܚܱܕ݂ ܠܚܱܕ݂ ܘܒ݂ܱܢܱܘ ܚܱܕ݂ ܠܚܱܕ݂ ܐܱܝܟܱ݁ܢܐ ܕ݁ܐܦ݂ ܥܒ݂ܕܻ݁ܝܬ݁ܘܢ
1 Thessalonians 5:12 ܒ݁ܥܝܢܱܢ ܕ݁ܝܢ ܡܢܟ݂ܘܢ ܐܱܚܱܝ ܕܱ݁ܗܘܱܝܬ݁ܘܢ ܝܕ݂ܥܻܝܢ ܠܱܐܝܠܝܢ ܕ݁ܠܐܝܢ ܒ݁ܟ݂ܘܢ ܘܩܝܡܻܝܢ ܒܱ݁ܐܦܱ݁ܝܟ݁ܘܢ ܒ݁ܡܪܱܢ ܘܡܱܠܦ݂ܻܝܢ ܠܟ݂ܘܢ
1 Thessalonians 5:13 ܕܱ݁ܗܘܱܘ ܚܫܻܝܒ݂ܻܝܢ ܠܟ݂ܘܢ ܒ݁ܚܘܒ݁ܐ ܝܱܬܻ݁ܝܪܐ ܘܡܛܠ ܥܒ݂ܕ݂ܗܘܢ ܐܫܬܱ݁ܝ_ܢܘ ܥܱܡܗܘܢ
1 Thessalonians 5:14 ܒ݁ܥܝܢܱܢ ܕ݁ܝܢ ܡܢܟ݂ܘܢ ܐܱܚܱܝ ܪܕ݂ܱܘ ܠܡܱܣܟ݁ܠܢܐ ܘܠܱܒ݁ܒ݂ܘ ܠܱܙܥܘܪܱܝ ܢܱܦ݂ܫܐ ܘܣܱܒ݂ܘ ܛܱܥܢܐ ܕܱ݁ܡܚܻܝܠܐ ܘܱܐܓܱ݁ܪܘ ܪܘܚܟ݂ܘܢ ܠܘܬ݂ ܟ݁ܠܢܫ
1 Thessalonians 5:15 ܘܐܙܕܱ݁ܗ_ܪܘ ܕܱ݁ܠܡܐ ܐ_ܢܫ ܡܢܟ݂ܘܢ ܒܻ݁ܝܫܬ݁ܐ ܚܠܦ݂ ܒܻ݁ܝܫܬ݁ܐ ܢܦ݂ܪܘܥ ܐܠܐ ܒ݁ܟ݂ܠܙܒ݂ܱܢ ܗܱܪ_ܛܘ ܒ݁ܬ݂ܱܪ ܛܒ݂ܬ݂ܐ ܠܘܬ݂ ܚܕ݂ܕ݂ܐ ܘܱܠܘܬ݂ ܟ݁ܠܢܫ
1 Thessalonians 5:16 ܗܘܱܘ ܚܕ݂ܝܢ ܒ݁ܟ݂ܠܙܒ݂ܱܢ
1 Thessalonians 5:17 ܘܱܡܨܱܠܝܢ ܕ݁ܠܐ ܫܱܠܘܐ
1 Thessalonians 5:18 ܘܱܒ݂ܟ݂ܠ ܡܕ݁ܡ ܗܘܱܘ ܡܱܘܕ݁ܝܢ ܗܢܱܘ ܓ݁ܝܪ ܨܒ݂ܝܢܗ ܕܱ݁ܐܠܗܐ ܒ݁ܝܫܘܥ ܡܫܻܝܚܐ ܒ݁ܟ݂ܘܢ
1 Thessalonians 5:19 ܪܘܚܐ ܠܐ ܬ݁ܕ݂ܱܥܟ݂ܘܢ
1 Thessalonians 5:20 ܢܒ݂ܻܝܱܘܬ݂ܐ ܠܐ ܬܱ݁ܣܠܘܢ
1 Thessalonians 5:21 ܟ݁ܠܡܕ݁ܡ ܒ݁ܩܱܘ ܘܱܕ݂ܫܱܦܻ݁ܝܪ ܐܱܚܘܕ݂ܘ
1 Thessalonians 5:22 ܘܡܢ ܟ݁ܠ ܨܒ݂ܘ ܒܻ݁ܝܫܐ ܥܪܘܩܘ
1 Thessalonians 5:23 ܗܘ ܕ݁ܝܢ ܐܱܠܗܐ ܕܱ݁ܫܠܡܐ ܢܩܱܕ݁ܫܟ݂ܘܢ ܓ݁ܡܻܝܪܐܝܻܬ݂ ܠܟ݂ܠܟ݂ܘܢ ܘܟ݂ܠܗ ܪܘܚܟ݂ܘܢ ܘܢܱܦ݂ܫܟ݂ܘܢ ܘܦ݂ܱܓ݂ܪܟ݂ܘܢ ܢܢܱܛܱܪ ܕ݁ܠܐ ܪܫܝܢ ܠܡܐܬ݂ܻܝܬ݂ܗ ܕ݁ܡܪܱܢ ܝܫܘܥ ܡܫܻܝܚܐ
1 Thessalonians 5:24 ܡܗܱܝܡܱܢ ܗ_ܘ ܡܱܢ ܕܱ݁ܩܪܟ݂ܘܢ ܕ݁ܗܘ ܢܥܒ݁ܕ݂
1 Thessalonians 5:25 ܐܱܚܱܝ ܨܱܠܱܘ ܥܠܱܝܢ
1 Thessalonians 5:26 ܫܱܐܠܘ ܒܱ݁ܫܠܡܐ ܕܱ݁ܐܚܱܝܢ ܟ݁ܠܗܘܢ ܒ݁ܢܘܫܱܩܬ݁ܐ ܩܱܕܻ݁ܝܫܬ݁ܐ
1 Thessalonians 5:27 ܡܱܘܡܐ ܐ_ܢܐ ܠܟ݂ܘܢ ܒ݁ܡܪܱܢ ܕ݁ܬ݂ܬ݂ܩܪܐ ܐܓܱ݁ܪܬ݁ܐ ܗܕ݂ܐ ܠܟ݂ܠܗܘܢ ܐܱܚܐ ܩܱܕܻ݁ܝܫܐ
1 Thessalonians 5:28 ܛܱܝܒ݁ܘܬ݂ܗ ܕ݁ܡܪܱܢ ܝܫܘܥ ܡܫܻܝܚܐ ܥܱܡܟ݂ܘܢ ܐܱܡܻܝܢ
2 Thessalonians 1:1 ܦܱ݁ܘܠܘܣ ܘܣܻܠܘܱܢܘܣ ܘܛܻܝܡܬ݂ܐܘܣ ܠܥܻܕ݁_ܬ݁ܐ ܕ݁ܬ݂ܣܱܠܘܢܻܝܩܝܐ ܕ݁ܒ݂ܱܐܠܗܐ ܐܱܒ݂ܘܢ ܘܡܪܱܢ ܝܫܘܥ ܡܫܻܝܚܐ
2 Thessalonians 1:2 ܛܱܝܒ݁ܘܬ݂ܐ ܥܱܡܟ݂ܘܢ ܘܱܫܠܡܐ ܡܢ ܐܱܠܗܐ ܐܱܒ݂ܘܢ ܘܡܢ ܡܪܱܢ ܝܫܘܥ ܡܫܻܝܚܐ
2 Thessalonians 1:3 ܠܡܱܘܕ݁ܝܘ ܠܱܐܠܗܐ ܒ݁ܟ݂ܠܙܒ݂ܱܢ ܚܱܝܒ݂ܻܝܢܱܢ ܥܠܱܝܟ݁ܘܢ ܐܱܚܱܝ ܐܱܝܟ݂ ܡܐ ܕ݁ܘܠܐ ܕ݁ܝܱܬܻ݁ܝܪܐܝܻܬ݂ ܪܒ݂ܝܐ ܗܱܝܡܢܘܬ݂ܟ݂ܘܢ ܘܣܓ݂ܐ ܚܘܒ݁ܐ ܕ݁ܟ݂ܠܟ݂ܘܢ ܕ݁ܟ݂ܠܢܫ ܠܘܬ݂ ܚܱܒ݂ܪܗ
2 Thessalonians 1:4 ܐܱܝܟ݂ ܕ݁ܐܦ݂ ܚܢܱܢ ܒ݁ܟ݂ܘܢ ܢܗܘܐ ܡܫܬܱ݁ܒ݂ܗܪܻܝܢ ܚ_ܢܱܢ ܒ݁ܥܻܕ݂ܬ݂ܐ ܕܱ݁ܐܠܗܐ ܥܱܠ ܗܱܝܡܢܘܬ݂ܟ݂ܘܢ ܘܥܱܠ ܡܣܱܝܒ݁ܪܢܘܬ݂ܟ݂ܘܢ ܕܱ݁ܒ݂ܟ݂ܠܗ ܪܕ݂ܻܝܦ݂ܘܬ݂ܟ݂ܘܢ ܘܐܘܠܨܢܱܝܟ݁ܘܢ ܕܱ݁ܡܣܱܝܒ݁ܪܻܝܢ ܐܢ_ܬ݁ܘܢ
2 Thessalonians 1:5 ܠܬ݂ܱܚܘܻܝܬ݂ܐ ܕ݁ܕ݂ܻܝܢܐ ܟܻ݁ܐܢܐ ܕܱ݁ܐܠܗܐ ܕ݁ܬ݂ܫܘܘܢ ܠܡܱܠܟ݁ܘܬ݂ܗ ܗܝ ܕ݁ܥܱܠ ܐܱܦ݁ܝܗ ܚܫܻܝܬ݁ܘܢ
2 Thessalonians 1:6 ܘܐܢ ܟܻ݁ܐܢܐ ܩܕ݂ܡ ܐܱܠܗܐ ܕ݁ܢܦ݂ܪܘܥ ܐܘܠܨܢܐ ܠܐܠܘܨܱܝܟ݁ܘܢ
2 Thessalonians 1:7 ܘܱܠܟ݂ܘܢ ܕ݁ܡܬ݂ܱܐܠܨܻܝܬ݁ܘܢ ܢܱܚܐ ܥܱܡܱܢ ܒ݁ܓ݂ܠܝܢܗ ܕ݁ܡܪܱܢ ܝܫܘܥ ܡܫܻܝܚܐ ܕ݁ܡܢ ܫܡܱܝܐ ܥܱܡ ܚܱܝܠܐ ܕ݁ܡܱܠܱܐܟ݂ܱܘܗ_ܝ
2 Thessalonians 1:8 ܡܐ ܕ݁ܥܒ݂ܕ݂ ܬ݁ܒ݂ܱܥܬ݂ܐ ܒ݁ܓ݂ܘܙܠܐ ܕ݁ܢܘܪܐ ܡܢ ܗܢܘܢ ܕ݁ܠܐ ܝܻܕ݂ܱܥܘ ܠܱܐܠܗܐ ܘܡܢ ܗܢܘܢ ܕ݁ܠܐ ܐܫܬܱ݁ܘܕܱ݁ܥܘ ܠܱܣܒ݂ܱܪܬ݂ܗ ܕ݁ܡܪܱܢ ܝܫܘܥ ܡܫܻܝܚܐ
2 Thessalonians 1:9 ܕ݁ܗܢܘܢ ܒ݁ܕ݂ܻܝܢܐ ܢܬ݂ܦܱ݁ܪܥܘܢ ܐܱܒ݂ܕ݁ܢܐ ܕܱ݁ܠܥܠܱܡ ܡܢ ܦܱ݁ܪܨܘܦ݁ܗ ܕ݁ܡܪܱܢ ܘܡܢ ܫܘܒ݂ܚܐ ܕ݁ܚܱܝܠܗ
2 Thessalonians 1:10 ܡܐ ܕ݁ܐܬ݂ܐ ܕ݁ܢܫܬܱ݁ܒܱ݁ܚ ܒ݁ܩܱܕܻ݁ܝܫܱܘܗ_ܝ ܘܱܢܚܱܘܐ ܬ݁ܕ݂ܡܪܬ݂ܗ ܒܱ݁ܡܗܱܝܡܢܱܘܗ_ܝ ܕ݁ܬ݂ܬ݂ܗܱܝܡܱܢ ܣܗܕ݁ܘܬ݂ܱܢ ܕܱ݁ܥܠܱܝܟ݁ܘܢ ܒ݁ܗܱܘ ܝܱܘܡܐ
2 Thessalonians 1:11 ܡܛܠܗܢܐ ܒ݁ܟ݂ܠܙܒ݂ܱܢ ܡܨܱܠܝܢܱܢ ܥܠܱܝܟ݁ܘܢ ܕ݁ܢܱܫܘܝܟ݂ܘܢ ܐܱܠܗܐ ܠܩܪܝܢܟ݂ܘܢ ܘܢܡܠܝܟ݂ܘܢ ܟ݁ܠܗ ܨܒ݂ܝܢܐ ܕ݁ܛܒ݂ܬ݂ܐ ܘܱܥܒ݂ܕ݂ܐ ܕ݁ܗܱܝܡܢܘܬ݂ܐ ܒ݁ܚܱܝܠܐ
2 Thessalonians 1:12 ܕ݁ܢܫܬܱ݁ܒܱ݁ܚ ܒ݁ܟ݂ܘܢ ܫܡܗ ܕ݁ܡܪܱܢ ܝܫܘܥ ܡܫܻܝܚܐ ܐܦ݂ ܐܱܢ_ܬ݁ܘܢ ܒ݁ܗ ܐܱܝܟ݂ ܛܱܝܒ݁ܘܬ݂ܗ ܕܱ݁ܐܠܗܱܢ ܘܡܪܱܢ ܝܫܘܥ ܡܫܻܝܚܐ
2 Thessalonians 2:1 ܒ݁ܥܝܢܱܢ ܕ݁ܝܢ ܡܢܟ݂ܘܢ ܐܱܚܱܝ ܥܱܠ ܡܐܬ݂ܻܝܬ݂ܗ ܕ݁ܡܪܱܢ ܝܫܘܥ ܡܫܻܝܚܐ ܘܥܱܠ ܟ݁ܢܘܫܝܐ ܕܻ݁ܝܠܱܢ ܕܱ݁ܠܘܬ݂ܗ
2 Thessalonians 2:2 ܕ݁ܠܐ ܥܓ݂ܱܠ ܬ݁ܬ݁ܙܻܝܥܘܢ ܒ݁ܪܥܝܢܱܝܟ݁ܘܢ ܘܠܐ ܬ݁ܬ݂ܘܗܘܢ ܠܐ ܡܢ ܡܠܬ݂ܐ ܘܠܐ ܡܢ ܪܘܚܐ ܘܠܐ ܡܢ ܐܓܱ݁ܪܬ݁ܐ ܕܱ݁ܐܝܟ݂ ܕ݁ܡܢ ܠܘܬ݂ܱܢ ܗ_ܻܝ ܕ݁ܗܐ ܠܱܡ ܡܱܛܻܝ ܝܱܘܡܗ ܕ݁ܡܪܱܢ
2 Thessalonians 2:3 ܠܡܐ ܐ_ܢܫ ܢܱܛܥܝܟ݂ܘܢ ܒ݁ܚܱܕ݂ ܡܢ ܐܣܟܻ݁ܡܻܝܢ ܡܛܠ ܕ݁ܐܢ ܠܐ ܬܻ݁ܐܬ݂ܐ ܠܘܩܕ݂ܱܡ ܡܪܘܕ݂ܘܬ݂ܐ ܘܢܬ݂ܓ݁ܠܐ ܒܱ݁ܪܢܫܐ ܕܱ݁ܚܛܻܝܬ݂ܐ ܒ݁ܪܗ ܕܱ݁ܐܒ݂ܕ݁ܢܐ
2 Thessalonians 2:4 ܗܱܘ ܕܱ݁ܠܩܘܒ݂ܠܐ ܗ_ܘ ܘܡܫܬܱ݁ܥܠܐ ܥܱܠ ܟ݁ܠ ܡܱܢ ܕ݁ܡܬ݂ܩܪܐ ܐܱܠܗ ܘܕ݂ܚܠܐ ܐܱܝܟܱ݁ܢܐ ܕ݁ܐܦ݂ ܒ݁ܗܱܝܟ݁ܠܐ ܕܱ݁ܐܠܗܐ ܐܱܝܟ݂ ܐܱܠܗܐ ܢܬ݁ܒ݂ ܘܱܢܚܱܘܐ ܥܱܠ ܢܱܦ݂ܫܗ ܐܱܝܟ݂ ܕܱ݁ܐܠܗܐ ܗܘ
2 Thessalonians 2:5 ܠܐ ܥܗܕܻ݁ܝܬ݁ܘܢ ܕ݁ܟ݂ܱܕ݂ ܠܘܬ݂ܟ݂ܘܢ ܗ_ܘܻܝܬ݂ ܗܠܝܢ ܐܡܪܬ݂ ܗ_ܘܻܝܬ݂ ܠܟ݂ܘܢ
2 Thessalonians 2:6 ܘܗܫܐ ܝܕ݂ܥܻܝܢ ܐܢ_ܬ݁ܘܢ ܡܐ ܕܱ݁ܐܚܻܝܕ݂ ܕ݁ܢܬ݂ܓ݁ܠܐ ܗܘ ܒ݁ܙܱܒ݂ܢܗ
2 Thessalonians 2:7 ܐ_ܪܙܐ ܓ݁ܝܪ ܕ݁ܥܱܘܠܐ ܡܢ ܟܱ݁ܕ݁ܘ ܫܱܪܻܝ ܠܡܬ݂ܚܱܦ݁ܛܘ ܒܱ݁ܠܚܘܕ݂ ܐܢ ܗܱܘ ܡܐ ܕ݁ܗܫܐ ܐܱܚܻܝܕ݂ ܢܫܬ݁ܩܠ ܡܢ ܡܨܱܥܬ݂ܐ
2 Thessalonians 2:8 ܘܗܝܕ݁ܝܢ ܢܬ݂ܓ݁ܠܐ ܥܱܘܠܐ ܗܱܘ ܕ݁ܡܪܱܢ ܝܫܘܥ ܢܣܻܝܦ݂ܻܝܘܗ_ܝ ܒ݁ܪܘܚ ܦ݁ܘܡܗ ܘܱܢܒ݂ܱܛܠܻܝܘܗ_ܝ ܒ݁ܓ݂ܠܝܢܐ ܕ݁ܡܐܬ݂ܻܝܬ݂ܗ
2 Thessalonians 2:9 ܡܐܬ݂ܻܝܬ݂ܗ ܓ݁ܝܪ ܕ݁ܗܱܘ ܒ݁ܡܱܥܒ݁ܕ݂ܢܘܬ݂ܐ ܗ_ܝ ܕ݁ܣܛܢܐ ܒ݁ܟ݂ܠ ܚܻܝܠ ܘܐܬ݂ܘܬ݂ܐ ܘܬ݂ܕ݂ܡܪܬ݂ܐ ܕܱ݁ܓ݁ܠܬ݂ܐ
2 Thessalonians 2:10 ܘܱܒ݂ܟ݂ܠܗ ܛܘܥܝܱܝ ܕ݁ܥܱܘܠܐ ܕ݁ܗܘܝܐ ܒܱ݁ܐܒ݂ܻܝܕ݂ܐ ܥܱܠ ܕ݁ܠܐ ܩܱܒ݁ܠܘ ܚܘܒ݁ܐ ܕ݁ܩܘܫܬ݁ܐ ܕ݁ܒ݂ܗ ܢܻܚܘܢ
2 Thessalonians 2:11 ܡܛܠܗܢܐ ܢܫܱܕܱ݁ܪ ܠܗܘܢ ܐܱܠܗܐ ܡܱܥܒ݁ܕ݂ܢܘܬ݂ܐ ܕ݁ܛܘܥܝܱܝ ܕܱ݁ܢܗܱܝܡܢܘܢ ܠܫܘܩܪܐ
2 Thessalonians 2:12 ܘܢܬ݁ܕ݂ܻܝܢܘܢ ܟ݁ܠܗܘܢ ܐܱܝܠܝܢ ܕ݁ܠܐ ܗܱܝܡܢܘ ܒ݁ܩܘܫܬ݁ܐ ܐܠܐ ܐܨܛܒ݂ܻܝܘ ܒ݁ܥܱܘܠܐ
2 Thessalonians 2:13 ܚܢܱܢ ܕ݁ܝܢ ܚܱܝܒ݂ܻܝܢܱܢ ܠܡܱܘܕ݁ܝܘ ܠܱܐܠܗܐ ܒ݁ܟ݂ܠܙܒ݂ܱܢ ܥܱܠ ܐܱܦܱ݁ܝܟ݁ܘܢ ܐܱܚܱܝܢ ܚܱܒܻ݁ܝܒ݂ܱܘܗ_ܝ ܕ݁ܡܪܱܢ ܕܱ݁ܓ݂ܒ݂ܟ݂ܘܢ ܐܱܠܗܐ ܡܢ ܪܻܫܻܝܬ݂ܐ ܠܚܱܝܐ ܒ݁ܩܱܕܻ݁ܝܫܘܬ݂ܐ ܕ݁ܪܘܚܐ ܘܱܒ݂ܗܱܝܡܢܘܬ݂ܐ ܕܱ݁ܫܪܪܐ
2 Thessalonians 2:14 ܠܗܠܝܢ ܗ_ܘ ܓ݁ܝܪ ܩܪܟ݂ܘܢ ܒܱ݁ܡܣܱܒ݁ܪܢܘܬ݂ܐ ܕܻ݁ܝܠܱܢ ܕ݁ܬ݂ܗܘܘܢ ܬ݁ܫܒ݁ܘܚܬ݁ܐ ܠܡܪܱܢ ܝܫܘܥ ܡܫܻܝܚܐ
2 Thessalonians 2:15 ܡܟܻ݁ܝܠ ܐܱܚܱܝ ܐܬ݂ܩܱܝ_ܡܘ ܘܚܱܡܣܢܘ ܒ݁ܦ݂ܘܩܕ݁ܢܐ ܕܻ݁ܝܠܦ݂ܬ݁ܘܢ ܐܢ ܒ݁ܡܠܬ݂ܐ ܘܐܢ ܒ݁ܐܓܱ݁ܪܬ݁ܐ ܕܻ݁ܝܠܱܢ
2 Thessalonians 2:16 ܗܘ ܕ݁ܝܢ ܡܪܱܢ ܝܫܘܥ ܡܫܻܝܚܐ ܘܱܐܠܗܐ ܐܱܒ݂ܘܢ ܗܱܘ ܕܱ݁ܐܚܒ݂ܱܢ ܘܝܱܗ_ܒ݂ ܠܱܢ ܒ݁ܘܝܐܐ ܕܱ݁ܠܥܠܱܡ ܘܣܱܒ݂ܪܐ ܛܒ݂ܐ ܒ݁ܛܱܝܒ݁ܘܬ݂ܗ
2 Thessalonians 2:17 ܢܒ݂ܱܝܱܐ ܠܒܱ݁ܘܬ݂ܟ݂ܘܢ ܘܱܢܩܱܝܡ ܒ݁ܟ݂ܠ ܡܠܐ ܘܱܒ݂ܟ݂ܠ ܥܒ݂ܕ݂ ܛܒ݂
2 Thessalonians 3:1 ܡܢ ܗܫܐ ܐܱܚܱܝܢ ܨܱܠܱܘ ܥܠܱܝܢ ܕ݁ܡܠܬ݂ܗ ܕ݁ܡܪܱܢ ܬ݁ܗܘܐ ܪܗܛܐ ܘܡܫܬܱ݁ܒ݁ܚܐ ܒ݁ܟ݂ܠ ܕ݁ܘܟ݁ܐ ܐܱܝܟ݂ ܕܱ݁ܠܘܬ݂ܟ݂ܘܢ
2 Thessalonians 3:2 ܘܱܕ݂ܢܬ݂ܦܱ݁ܨܐ ܡܢ ܒ݁ܢܱܝܢܫܐ ܒܻ݁ܝܫܐ ܘܥܱܢܬ݂ܐ ܠܱܘ ܓ݁ܝܪ ܕ݁ܟ݂ܠܢܫ ܗ_ܻܝ ܗܱܝܡܢܘܬ݂ܐ
2 Thessalonians 3:3 ܡܗܱܝܡܱܢ ܗ_ܘ ܕ݁ܝܢ ܡܪܝܐ ܕ݁ܗܘ ܢܢܱܛܱܪܟ݂ܘܢ ܘܱܢܫܱܘܙܒ݂ܟ݂ܘܢ ܡܢ ܒܻ݁ܝܫܐ
2 Thessalonians 3:4 ܬ݁ܟ݂ܻܝܠܻܝܢܱܢ ܕ݁ܝܢ ܥܠܱܝܟ݁ܘܢ ܒ݁ܡܪܱܢ ܕ݁ܡܕ݁ܡ ܕܱ݁ܡܦ݂ܱܩܕ݂ܻܝܢܱܢ ܠܟ݂ܘܢ ܥܒ݂ܱܕ݁ܬ݁ܘܢ ܐܦ݂ ܥܒ݂ܕܻ݁ܝܬ݁ܘܢ
2 Thessalonians 3:5 ܘܡܪܱܢ ܢܬ݂ܪܘܨ ܠܒܱ݁ܘܬ݂ܟ݂ܘܢ ܠܚܘܒ݁ܗ ܕܱ݁ܐܠܗܐ ܘܠܱܡܣܱܒ݁ܪܢܘܬ݂ܗ ܕܱ݁ܡܫܻܝܚܐ
2 Thessalonians 3:6 ܡܦ݂ܱܩܕ݂ܻܝܢܱܢ ܠܟ݂ܘܢ ܕ݁ܝܢ ܐܱܚܱܝ ܒܱ݁ܫܡܗ ܕ݁ܡܪܱܢ ܝܫܘܥ ܡܫܻܝܚܐ ܕܱ݁ܗܘܱܝܬ݁ܘܢ ܦܱ݁ܪܻܝܩܻܝܢ ܡܢ ܟ݁ܠ ܐܱܚܐ ܐܱܝܢܐ ܕ݁ܒ݂ܻܝܫ ܒܻ݁ܝܫ ܡܗܱܠܟ݂ ܘܠܐ ܐܱܝܟ݂ ܦ݁ܘܩܕ݁ܢܐ ܕ݁ܩܱܒ݁ܠܘ ܡܢܱܢ
2 Thessalonians 3:7 ܐܱܢ_ܬ݁ܘܢ ܓ݁ܝܪ ܝܕ݂ܥܻܝܢ ܐܢ_ܬ݁ܘܢ ܐܱܝܟܱ݁ܢܐ ܘܠܐ ܠܡܬ݁ܕܱ݁ܡܝܘ ܒܱ݁ܢ ܕ݁ܠܐ ܗܱܠܟ݂ܢ ܒܻ݁ܝܫ ܒܻ݁ܝܫ ܒܱ݁ܝܢܬ݂ܟ݂ܘܢ
2 Thessalonians 3:8 ܐܦ݂ܠܐ ܠܱܚܡܐ ܕ݁ܡܱܓ݁ܢ ܐܟ݂ܱܠܢ ܡܢ ܐ_ܢܫ ܡܢܟ݂ܘܢ ܐܠܐ ܒ݁ܥܱܡܠܐ ܘܱܒ݂ܠܐܘܬ݂ܐ ܒ݁ܠܻܠܝܐ ܘܒ݂ܻܐܝܡܡܐ ܦ݁ܠܚܻܝܢ ܗ_ܘܱܝܢ ܕ݁ܥܱܠ ܐ_ܢܫ ܡܢܟ݂ܘܢ ܠܐ ܢܻܐܩܱܪ
2 Thessalonians 3:9 ܠܐ ܗ_ܘܐ ܡܛܠ ܕ݁ܠܐ ܫܱܠܻܝܛ ܠܱܢ ܐܠܐ ܕܱ݁ܒ݂ܢܱܦ݂ܫܱܢ ܢܬ݁ܠ ܠܟ݂ܘܢ ܛܘܦ݂ܣܐ ܕ݁ܒ݂ܱܢ ܬ݁ܬ݁ܕܱ݁ܡܘܢ
2 Thessalonians 3:10 ܐܦ݂ ܟܱ݁ܕ݂ ܠܘܬ݂ܟ݂ܘܢ ܗ_ܘܱܝܢ ܓ݁ܝܪ ܗܕ݂ܐ ܡܦ݂ܱܩܕ݂ܻܝܢ ܗ_ܘܱܝܢ ܠܟ݂ܘܢ ܕ݁ܟ݂ܠ ܕ݁ܠܐ ܨܒ݂ܐ ܕ݁ܢܦ݂ܠܘܚ ܐܦ݂ܠܐ ܢܠܥܱܣ
2 Thessalonians 3:11 ܫܡܥܻܝܢܱܢ ܓ݁ܝܪ ܕܻ݁ܐܝܬ݂ ܒ݁ܟ݂ܘܢ ܐ_ܢܫܐ ܕ݁ܒ݂ܻܝܫ ܒܻ݁ܝܫ ܡܗܱܠܟ݂ܻܝܢ ܘܡܕ݁ܡ ܠܐ ܦ݁ܠܚܻܝܢ ܐܠܐ ܐܢ ܣܪܻܝܩܬ݂ܐ
2 Thessalonians 3:12 ܠܗܘܢ ܕ݁ܝܢ ܠܗܠܝܢ ܡܦ݂ܱܩܕ݂ܻܝܢܱܢ ܘܒ݂ܥܝܢܱܢ ܡܢܗܘܢ ܒ݁ܡܪܱܢ ܝܫܘܥ ܡܫܻܝܚܐ ܕܱ݁ܒ݂ܫܠܝܐ ܢܗܘܘܢ ܦ݁ܠܚܻܝܢ ܘܐܟ݂ܠܻܝܢ ܠܱܚܡܗܘܢ
2 Thessalonians 3:13 ܐܢ_ܬ݁ܘܢ ܕ݁ܝܢ ܐܱܚܱܝ ܠܐ ܬ݁ܡܱܐܢ ܠܟ݂ܘܢ ܠܡܥܒܱ݁ܕ݂ ܕ݁ܫܱܦܻ݁ܝܪ
2 Thessalonians 3:14 ܘܐܢ ܐ_ܢܫ ܠܐ ܡܫܬ݁ܡܱܥ ܠܡܠܱܝܢ ܗܠܝܢ ܕ݁ܒ݂ܐܓܱ݁ܪܬ݁ܐ ܢܬ݂ܦ݁ܪܫ ܠܟ݂ܘܢ ܗܢܐ ܘܠܐ ܗܘܱܝܬ݁ܘܢ ܡܬ݂ܚܱܠܛܻܝܢ ܥܱܡܗ ܕ݁ܢܒ݂ܗܱܬ݂
2 Thessalonians 3:15 ܘܠܐ ܐܱܝܟ݂ ܒ݁ܥܠܕ݁ܒ݂ܒ݂ܐ ܬ݁ܐܚܕ݁ܘܢܗ ܐܠܐ ܗܘܱܝܬ݁ܘܢ ܡܱܪܬ݁ܝܢ ܠܗ ܐܱܝܟ݂ ܕ݁ܠܱܐܚܐ
2 Thessalonians 3:16 ܗܘ ܕ݁ܝܢ ܡܪܗ ܕܱ݁ܫܠܡܐ ܢܬ݁ܠ ܠܟ݂ܘܢ ܫܠܡܐ ܒ݁ܟ݂ܠܙܒ݂ܱܢ ܒ݁ܟ݂ܠܡܕ݁ܡ ܡܪܱܢ ܥܱܡ ܟ݁ܠܟ݂ܘܢ
2 Thessalonians 3:17 ܫܠܡܐ ܒܱ݁ܟ݂ܬ݂ܒ݂ܱܬ݂ ܐܻܝܕ݂ܱܝ ܐܢܐ ܦܱ݁ܘܠܘܣ ܟ݁ܬ݂ܒ݁ܬ݂ ܕܻ݁ܐܝܬ݂ܱܘܗ_ܝ ܐܬ݂ܐ ܕܱ݁ܒ݂ܟ݂ܠܗܝܢ ܐܓ݁ܪܬ݂ܝ ܗܟ݂ܱܢܐ ܟ݁ܬ݂ܒ݂ ܐ_ܢܐ
2 Thessalonians 3:18 ܛܱܝܒ݁ܘܬ݂ܗ ܕ݁ܡܪܱܢ ܝܫܘܥ ܡܫܻܝܚܐ ܥܱܡ ܟ݁ܠܟ݂ܘܢ ܐܱܡܻܝܢ
1 Timothy 1:1 ܦܱ݁ܘܠܘܣ ܫܠܻܝܚܐ ܕ݁ܝܫܘܥ ܡܫܻܝܚܐ ܒ݁ܦ݂ܘܩܕ݁ܢܐ ܕܱ݁ܐܠܗܐ ܡܱܚܝܢܱܢ ܘܕ݂ܱܡܫܻܝܚܐ ܝܫܘܥ ܣܱܒ݂ܪܱܢ
1 Timothy 1:2 ܠܛܻܝܡܬ݂ܐܘܣ ܒ݁ܪܐ ܫܱܪܻܝܪܐ ܒ݁ܗܱܝܡܢܘܬ݂ܐ ܛܱܝܒ݁ܘܬ݂ܐ ܘܪܱܚܡܐ ܘܱܫܠܡܐ ܡܢ ܐܱܠܗܐ ܐܱܒ݂ܘܢ ܘܱܡܫܻܝܚܐ ܝܫܘܥ ܡܪܱܢ
1 Timothy 1:3 ܒ݁ܥܻܝܬ݂ ܗ_ܘܻܝܬ݂ ܡܢܟ݂ ܟܱ݁ܕ݂ ܐܙܠ ܐ_ܢܐ ܠܡܱܩܕ݂ܘܢܻܝܱܐ ܕܱ݁ܬ݂ܩܱܘܐ ܒ݁ܐܦ݂ܣܘܣ ܘܱܬ݂ܦ݂ܱܩܕ݂ ܠܐ_ܢܫ ܐ_ܢܫ ܕ݁ܠܐ ܢܱܠܦ݂ܘܢ ܝܘܠܦ݁ܢܐ ܡܫܱܚܠܦ݂ܐ
1 Timothy 1:4 ܘܠܐ ܢܬ݂ܪܡܘܢ ܠܫܘܥܝܬ݂ܐ ܘܱܠܬ݂ܱܫܥܝܬ݂ܐ ܕ݁ܫܱܪܒ݂ܬ݂ܐ ܕ݁ܣܟ݂ܐ ܠܱܝܬ݁ ܠܗܘܢ ܗܠܝܢ ܕ݁ܚܪܝܢܐ ܗ_ܘ ܥܒ݂ܕ݁ܢ ܝܱܬܻ݁ܝܪܐܝܻܬ݂ ܘܠܐ ܒ݁ܢܝܢܐ ܒ݁ܗܱܝܡܢܘܬ݂ܐ ܕܱ݁ܐܠܗܐ
1 Timothy 1:5 ܣܟ݂ܗ ܕ݁ܝܢ ܕ݁ܦ݂ܘܩܕ݁ܢܐ ܐܻܝܬ݂ܱܘܗ_ܝ ܚܘܒ݁ܐ ܕ݁ܡܢ ܠܒ݁ܐ ܕܱ݁ܟ݂ܝܐ ܘܡܢ ܬܻ݁ܐܪܬ݁ܐ ܛܒ݂ܬ݂ܐ ܘܡܢ ܗܱܝܡܢܘܬ݂ܐ ܫܱܪܻܝܪܬ݁ܐ
1 Timothy 1:6 ܘܡܢܗܝܢ ܡܢ ܗܠܝܢ ܛܥܱܘ ܐ_ܢܫܐ ܘܱܣܛܱܘ ܠܡܠܐ ܣܪܻܝܩܬ݂ܐ
1 Timothy 1:7 ܒ݁ܕ݂ܱܒ݂ܥܱܘ ܠܡܗܘܐ ܡܱܠܦ݂ܢܐ ܕ݁ܢܡܘܣܐ ܟܱ݁ܕ݂ ܠܐ ܡܣܬܱ݁ܟ݁ܠܻܝܢ ܡܕ݁ܡ ܕܱ݁ܡܡܱܠܠܻܝܢ ܘܠܐ ܡܕ݁ܡ ܕܱ݁ܥܠܱܘܗ_ܝ ܡܬ݂ܚܪܝܢ
1 Timothy 1:8 ܝܕ݂ܥܻܝܢܱܢ ܕ݁ܝܢ ܕ݁ܢܡܘܣܐ ܫܱܦܻ݁ܝܪ ܗ_ܘ ܐܢ ܐ_ܢܫ ܐܱܟ݂ܘܬ݂ܗ ܕ݁ܢܡܘܣܐ ܢܬ݁ܕܱ݁ܒܱ݁ܪ ܒ݁ܗ
1 Timothy 1:9 ܟܱ݁ܕ݂ ܝܕ݂ܱܥ ܕܱ݁ܠܟ݂ܻܐܢܐ ܢܡܘܣܐ ܠܐ ܣܻܝܡ ܐܠܐ ܠܥܱܘܠܐ ܘܱܠܡܪܘܕ݂ܐ ܘܱܠܪܱܫܻܝܥܐ ܘܱܠܚܱܛܝܐ ܘܱܠܥܱܢܬ݂ܐ ܘܠܱܐܝܠܝܢ ܕ݁ܠܐ ܕ݁ܟ݂ܝܢ ܘܠܱܐܝܠܝܢ ܕ݁ܡܚܝܢ ܠܱܐܒ݂ܗܱܝܗܘܢ ܘܠܱܐܝܠܝܢ ܕ݁ܡܚܝܢ ܠܐܡܗܬ݂ܗܘܢ ܘܱܠܩܛܘܠܐ
1 Timothy 1:10 ܘܱܠܙܱܢܝܐ ܘܱܠܫܟ݂ܒܱ݁ܝ ܥܱܡ ܕ݁ܟ݂ܪܐ ܘܱܠܓ݂ܢܒܱ݁ܝ ܒ݁ܢܱܝ ܚܻܐܪܐ ܘܱܠܕ݂ܱܓ݁ܠܐ ܘܱܠܥܒ݂ܪܱܝ ܥܱܠ ܡܱܘܡܬ݂ܐ ܘܱܠܟ݂ܠܡܕ݁ܡ ܕܻ݁ܐܝܬ݂ܱܘܗ_ܝ ܣܱܩܘܒ݂ܠܐ ܠܝܘܠܦ݁ܢܐ ܚܠܻܝܡܐ
1 Timothy 1:11 ܕ݁ܐܘܱܢܓ݁ܠܻܝܘܢ ܕ݁ܬ݂ܫܒ݁ܘܚܬ݁ܗ ܕܱ݁ܐܠܗܐ ܡܒ݂ܱܪܟ݂ܐ ܗܱܘ ܕ݁ܐܢܐ ܐܬ݂ܗܱܝܡܢܬ݂
1 Timothy 1:12 ܘܡܱܘܕ݁ܐ ܐ_ܢܐ ܠܗ ܕ݁ܚܱܝܠܱܢܝ ܠܡܪܱܢ ܝܫܘܥ ܡܫܻܝܚܐ ܕ݁ܚܱܫܒܱ݁ܢܝ ܡܗܱܝܡܢܐ ܘܣܡܱܢܝ ܠܬ݂ܫܡܫܬ݁ܗ
1 Timothy 1:13 ܠܻܝ ܕ݁ܡܢ ܩܕ݂ܻܝܡ ܡܓ݂ܱܕ݁ܦ݂ܢ ܗ_ܘܻܝܬ݂ ܘܪܕ݂ܘܦ݂ ܘܱܡܨܱܥܪܢ ܐܠܐ ܐܬ݂ܚܱܢܢܬ݂ ܡܛܠ ܕ݁ܟ݂ܱܕ݂ ܠܐ ܝܕ݂ܱܥ ܗ_ܘܻܝܬ݂ ܥܒ݂ܕ݁ܬ݂ ܕ݁ܠܐ ܗܱܝܡܢܘܬ݂ܐ
1 Timothy 1:14 ܣܓ݂ܝܱܬ݂ ܒܻ݁ܝ ܕ݁ܝܢ ܛܱܝܒ݁ܘܬ݂ܗ ܕ݁ܡܪܱܢ ܘܗܱܝܡܢܘܬ݂ܐ ܘܚܘܒ݁ܐ ܕܱ݁ܒ݂ܝܫܘܥ ܡܫܻܝܚܐ
1 Timothy 1:15 ܡܗܱܝܡܢܐ ܗ_ܝ ܡܠܬ݂ܐ ܘܫܘܝܐ ܗ_ܝ ܠܱܡܩܱܒ݁ܠܘܬ݂ܗ ܕ݁ܝܫܘܥ ܡܫܻܝܚܐ ܐܬ݂ܐ ܠܥܠܡܐ ܠܡܱܚܝܘ ܠܚܱܛܝܐ ܕ݁ܩܱܕ݂ܡܝܗܘܢ ܐܢܐ ܐ_ܢܐ
1 Timothy 1:16 ܐܠܐ ܡܛܠ ܗܢܐ ܪܱܚܡ ܥܠܱܝ ܕ݁ܒ݂ܻܝ ܩܱܕ݂ܡܐ ܢܚܱܘܐ ܝܫܘܥ ܡܫܻܝܚܐ ܟ݁ܠܗ ܡܱܓ݁ܪܱܬ݂ ܪܘܚܗ ܠܬ݂ܱܚܘܻܝܬ݂ܐ ܕܱ݁ܐܝܠܝܢ ܕܱ݁ܥܬ݂ܻܝܕ݂ܻܝܢ ܕܱ݁ܢܗܱܝܡܢܘܢ ܒ݁ܗ ܠܚܱܝܐ ܕܱ݁ܠܥܠܱܡ
1 Timothy 1:17 ܠܡܱܠܟ݁ܐ ܕ݁ܝܢ ܕ݁ܥܠܡܐ ܠܗܱܘ ܕ݁ܠܐ ܡܬ݂ܚܱܒܱ݁ܠ ܘܠܐ ܡܬ݂ܚܙܐ ܕ݁ܗܘܝܘ ܚܱܕ݂ ܐܱܠܗܐ ܐܻܝܩܪܐ ܘܬ݂ܫܒ݁ܘܚܬ݁ܐ ܠܥܠܱܡ ܥܠܡܻܝܢ ܐܱܡܻܝܢ
1 Timothy 1:18 ܗܢܐ ܦ݁ܘܩܕ݁ܢܐ ܡܱܓ݂ܥܠ ܐ_ܢܐ ܠܟ݂ ܒ݁ܪܝ ܛܻܝܡܬ݂ܐܘܣ ܐܱܝܟ݂ ܢܒ݂ܻܝܱܘܬ݂ܐ ܩܱܕ݂ܡܝܬ݂ܐ ܕܱ݁ܗܘܱܝ ܥܠܱܝܟ݁ ܕ݁ܬ݂ܦ݂ܠܘܚ ܒ݁ܗܝܢ ܦ݁ܠܚܘܬ݂ܐ ܗܕ݂ܐ ܫܱܦܻ݁ܝܪܬ݁ܐ
1 Timothy 1:19 ܒ݁ܗܱܝܡܢܘܬ݂ܐ ܘܱܒ݂ܬ݂ܻܐܪܬ݁ܐ ܛܒ݂ܬ݂ܐ ܐܱܝܠܝܢ ܓ݁ܝܪ ܕܱ݁ܠܗܕ݂ܐ ܕ݁ܚܱܩܘ ܡܢܗܘܢ ܡܢ ܗܱܝܡܢܘܬ݂ܐ ܐܣܬܱ݁ܪܱܩܘ
1 Timothy 1:20 ܐܱܝܟ݂ ܗܘܡܢܐܘܣ ܘܱܐܠܟ݁ܣܱܢܕ݁ܪܘܣ ܗܠܝܢ ܕܱ݁ܐܫܠܡܬ݂ ܠܣܛܢܐ ܕ݁ܢܬ݂ܪܕ݂ܘܢ ܕ݁ܠܐ ܢܗܘܘܢ ܡܓ݂ܱܕ݁ܦ݂ܻܝܢ
1 Timothy 2:1 ܒ݁ܥܐ ܐ_ܢܐ ܗܟ݂ܻܝܠ ܡܢܟ݂ ܕ݁ܡܢ ܩܕ݂ܡ ܟ݁ܠܡܕ݁ܡ ܒ݁ܥܘܬ݂ܐ ܬ݁ܗܘܐ ܡܩܱܪܒ݂ ܠܱܐܠܗܐ ܘܱܨܠܘܬ݂ܐ ܘܬ݂ܱܚܢܱܢܬ݁ܐ ܘܬ݂ܱܘܕܻ݁ܝܬ݂ܐ ܚܠܦ݂ ܟ݁ܠܗܘܢ ܒ݁ܢܱܝܢܫܐ
1 Timothy 2:2 ܚܠܦ݂ ܡܱܠܟ݁ܐ ܘܪܱܘܪܒ݂ܢܐ ܕ݁ܥܘܡܪܐ ܫܱܠܝܐ ܘܢܻܝܚܐ ܢܥܡܱܪ ܒ݁ܟ݂ܠܗ ܕ݁ܚܠܱܬ݂ ܐܱܠܗܐ ܘܕܱ݁ܟ݂ܝܘܬ݂ܐ
1 Timothy 2:3 ܗܕ݂ܐ ܓ݁ܝܪ ܫܱܦܻ݁ܝܪܐ ܘܱܡܩܱܒ݁ܠܐ ܩܕ݂ܡ ܐܱܠܗܐ ܡܱܚܝܢܱܢ
1 Timothy 2:4 ܗܱܘ ܕ݁ܨܒ݂ܐ ܕ݁ܟ݂ܠܗܘܢ ܒ݁ܢܱܝܢܫܐ ܢܻܚܘܢ ܘܢܬ݂ܦ݁ܢܘܢ ܠܻܝܕ݂ܱܥܬ݂ܐ ܕܱ݁ܫܪܪܐ
1 Timothy 2:5 ܚܱܕ݂ ܗ_ܘ ܓ݁ܝܪ ܐܱܠܗܐ ܘܚܱܕ݂ ܗ_ܘ ܡܨܥܝܐ ܕܱ݁ܐܠܗܐ ܘܕ݂ܱܒ݂ܢܱܝܢܫܐ ܒܱ݁ܪܢܫܐ ܝܫܘܥ ܡܫܻܝܚܐ
1 Timothy 2:6 ܗܱܘ ܕ݁ܝܱܗ_ܒ݂ ܢܱܦ݂ܫܗ ܦ݁ܘܪܩܢܐ ܚܠܦ݂ ܟ݁ܠ ܐ_ܢܫ ܣܗܕ݁ܘܬ݂ܐ ܕ݁ܐܬ݂ܬ݂ ܒ݁ܙܱܒ݂ܢܗ
1 Timothy 2:7 ܗܝ ܕ݁ܐܢܐ ܐܬ݁ܣܻܝܡܬ݂ ܟ݁ܪܘܙܗ ܘܱܫܠܻܝܚܗ ܩܘܫܬ݁ܐ ܐܡܱܪ ܐ_ܢܐ ܘܠܐ ܡܕ݂ܱܓ݁ܠ ܐ_ܢܐ ܕܱ݁ܗܘܻܝܬ݂ ܡܱܠܦ݂ܢܐ ܕ݁ܥܱܡ_ܡܐ ܒ݁ܗܱܝܡܢܘܬ݂ܐ ܕܱ݁ܫܪܪܐ
1 Timothy 2:8 ܨܒ݂ܐ ܐ_ܢܐ ܗܟ݂ܻܝܠ ܕܱ݁ܗܘܱܘ ܡܨܱܠܝܢ ܓܱ݁ܒ݂ܪܐ ܒ݁ܟ݂ܠ ܕ݁ܘܟ݁ܐ ܟܱ݁ܕ݂ ܡܪܻܝܡܻܝܢ ܐܻܝܕ݂ܱܝܗܘܢ ܕܱ݁ܟ݂ܝܐܝܻܬ݂ ܕ݁ܠܐ ܪܘܓ݂ܙܐ ܘܱܕ݂ܠܐ ܡܱܚܫܒ݂ܬ݂ܐ
1 Timothy 2:9 ܗܟ݂ܱܢܐ ܐܦ݂ ܢܫܐ ܒ݁ܐܣܟܻ݁ܡܐ ܢܱܟ݂ܦ݁ܐ ܕܱ݁ܠܒ݂ܘܫܐ ܒ݁ܬ݂ܱܚܡܨܬ݁ܐ ܘܱܒ݂ܢܱܟ݂ܦ݁ܘܬ݂ܐ ܢܗܘܐ ܬܱ݁ܨܒܻ݁ܝܬ݂ܗܝܢ ܠܐ ܒܱ݁ܓ݂ܕ݂ܘܠܐ ܘܱܒ݂ܕ݂ܱܗܒ݂ܐ ܐܱܘ ܒ݁ܡܱܪܓ݁ܢܝܬ݂ܐ ܐܱܘ ܒ݁ܢܱܚܬ݁ܐ ܫܱܦܻ݁ܝܪܐ
1 Timothy 2:10 ܐܠܐ ܒܱ݁ܥܒ݂ܕ݂ܐ ܛܒ݂ܐ ܐܱܝܟܱ݁ܢܐ ܕ݁ܝܐܐ ܠܢܫܐ ܕ݁ܡܫܬܱ݁ܘܕ݁ܝܢ ܕ݁ܚܠܱܬ݂ ܐܱܠܗܐ
1 Timothy 2:11 ܐܱܢ_ܬ݁ܬ݂ܐ ܒ݁ܫܠܝܐ ܗܘܬ݂ ܝܠܦ݁ܐ ܒ݁ܟ݂ܠ ܫܘܥܒ݁ܕ݂
1 Timothy 2:12 ܠܱܐܢ_ܬ݁ܬ݂ܐ ܓ݁ܝܪ ܠܡܱܠܦ݂ܘ ܠܐ ܡܱܦ݁ܣ ܐ_ܢܐ ܘܠܐ ܠܡܱܡܪܚܘ ܥܱܠ ܓܱ݁ܒ݂ܪܐ ܐܠܐ ܬ݁ܗܘܐ ܒ݁ܫܠܝܐ
1 Timothy 2:13 ܐܕ݂ܡ ܓ݁ܝܪ ܐܬ݂ܓ݁ܒ݂ܠ ܠܘܩܕ݂ܱܡ ܘܗܝܕ݁ܝܢ ܚܱܘܐ
1 Timothy 2:14 ܘܐܕ݂ܡ ܠܐ ܛܥܐ ܐܱܢ_ܬ݁ܬ݂ܐ ܕ݁ܝܢ ܛܥܬ݂ ܘܥܒ݂ܪܱܬ݂ ܥܱܠ ܦ݁ܘܩܕ݁ܢܐ
1 Timothy 2:15 ܚܝܐ ܕ݁ܝܢ ܒ݁ܝܱܕ݂ ܝܱܠܕ݁ܝܗ ܐܢ ܢܩܱܘܘܢ ܒ݁ܗܱܝܡܢܘܬ݂ܐ ܘܱܒ݂ܚܘܒ݁ܐ ܘܱܒ݂ܩܱܕܻ݁ܝܫܘܬ݂ܐ ܘܱܒ݂ܢܱܟ݂ܦ݁ܘܬ݂ܐ
1 Timothy 3:1 ܡܗܱܝܡܢܐ ܗ_ܝ ܡܠܬ݂ܐ ܕ݁ܐܢ ܐ_ܢܫ ܪܐܓ݂ ܩܱܫܻܝܫܘܬ݂ܐ ܥܒ݂ܕ݂ܐ ܛܒ݂ܐ ܪܐܓ݂
1 Timothy 3:2 ܘܠܐ ܕ݁ܝܢ ܕ݁ܢܗܘܐ ܩܱܫܻܝܫܐ ܐܱܝܢܐ ܕ݁ܡܘܡܐ ܠܐ ܡܫܬ݁ܟ݂ܱܚ ܒ݁ܗ ܘܱܗܘܐ ܒܱ݁ܥܠܐ ܕܱ݁ܚܕ݂ܐ ܐܱܢ_ܬ݁ܬ݂ܐ ܐܱܝܢܐ ܕ݁ܥܻܝܪ ܪܥܝܢܗ ܘܱܢܟ݂ܦ݂ ܘܱܡܛܱܟܱ݁ܣ ܘܪܚܡ ܐܱܟ݂ܣܢܝܐ ܘܡܱܠܦ݂ܢ
1 Timothy 3:3 ܘܠܐ ܥܒ݂ܱܪ ܥܱܠ ܚܱܡܪܐ ܘܠܐ ܪܗܛܐ ܐܻܝܕ݂ܗ ܠܡܡܚܐ ܐܠܐ ܢܗܘܐ ܡܱܟܻ݁ܝܟ݂ ܘܠܐ ܢܱܨܝ ܘܠܐ ܪܚܡ ܟ݁ܣܦ݁ܐ
1 Timothy 3:4 ܘܱܡܕ݂ܱܒܱ݁ܪ ܒܱ݁ܝܬ݁ܗ ܫܱܦܻ݁ܝܪ ܘܱܐܚܻܝܕ݂ ܒ݁ܢܱܘܗ_ܝ ܒ݁ܫܘܥܒ݁ܕ݂ܐ ܒ݁ܟ݂ܠܗ ܕܱ݁ܟ݂ܝܘܬ݂ܐ
1 Timothy 3:5 ܐܢ ܓ݁ܝܪ ܒܱ݁ܝܬ݁ܐ ܕ݁ܢܱܦ݂ܫܗ ܠܐ ܝܕ݂ܱܥ ܕܱ݁ܢܕ݂ܱܒܱ݁ܪ ܫܱܦܻ݁ܝܪ ܐܱܝܟܱ݁ܢܐ ܡܫܟܱ݁ܚ ܥܻܕ݁_ܬ݁ܗ ܕܱ݁ܐܠܗܐ ܕܱ݁ܢܕ݂ܱܒܱ݁ܪ
1 Timothy 3:6 ܘܠܐ ܢܗܘܐ ܛܠܐ ܬ݁ܘܠܡܕ݂ܗ ܕ݁ܠܐ ܢܬ݁ܪܻܝܡ ܘܢܦ݁ܠ ܒ݁ܕ݂ܻܝܢܗ ܕ݁ܣܛܢܐ
1 Timothy 3:7 ܘܠܐ ܕ݁ܝܢ ܕ݁ܐܦ݂ ܣܗܕ݁ܘܬ݂ܐ ܫܱܦܻ݁ܝܪܬ݁ܐ ܐܻܝܬ݂ ܠܗ ܡܢ ܒܱ݁ܪܝܐ ܕ݁ܠܐ ܢܦ݁ܠ ܒ݁ܚܣܕ݁ܐ ܘܱܒ݂ܦ݂ܱܚܐ ܕ݁ܣܛܢܐ
1 Timothy 3:8 ܘܐܦ݂ ܡܫܱܡܫܢܐ ܗܟ݂ܱܢܐ ܢܗܘܘܢ ܕ݁ܟ݂ܝܢ ܘܠܐ ܢܡܱܠܠܘܢ ܬܱ݁ܪܬ݁ܝܢ ܘܠܐ ܢܗܘܘܢ ܨܠܝܢ ܠܚܱܡܪܐ ܣܱܓܻ݁ܝܐܐ ܘܠܐ ܢܪܚܡܘܢ ܝܘܬ݂ܪܢܐ ܛܱܢܦ݁ܐ
1 Timothy 3:9 ܐܠܐ ܢܐܚܕ݂ܘܢ ܐ_ܪܙܐ ܕ݁ܗܱܝܡܢܘܬ݂ܐ ܒ݁ܬ݂ܻܐܪܬ݁ܐ ܕ݁ܟ݂ܻܝܬ݂ܐ
1 Timothy 3:10 ܘܗܢܘܢ ܗܠܝܢ ܢܬ݂ܒ݁ܩܘܢ ܠܘܩܕ݂ܱܡ ܘܗܝܕ݁ܝܢ ܢܫܱܡܫܘܢ ܟܱ݁ܕ݂ ܐܻܝܬ݂ܱܝܗܘܢ ܕ݁ܠܐ ܪܫܝܢ
1 Timothy 3:11 ܗܟ݂ܱܢܐ ܐܦ݂ ܢܫܐ ܢܗܘܝܢ ܢܱܟ݂ܦ݁ܢ ܘܢܗܘܐ ܥܻܝܪ ܪܥܝܢܗܝܢ ܘܢܗܘܝܢ ܡܗܱܝܡܢܢ ܒ݁ܟ݂ܠ ܡܕ݁ܡ ܘܠܐ ܢܗܘܝܢ ܐܟ݂ܠܢ ܩܱܪܨܐ
1 Timothy 3:12 ܡܫܱܡܫܢܐ ܢܗܘܘܢ ܐܱܝܢܐ ܕܱ݁ܚܕ݂ܐ ܐܱܢ_ܬ݁ܬ݂ܐ ܗܘܬ݂ ܠܗ ܘܕ݂ܱܒܱ݁ܪ ܒ݁ܢܱܘܗ_ܝ ܘܒ݂ܱܝܬ݁ܗ ܫܱܦܻ݁ܝܪ
1 Timothy 3:13 ܐܱܝܠܝܢ ܓ݁ܝܪ ܕ݁ܫܱܡܫܘ ܫܱܦܻ݁ܝܪ ܕܱ݁ܪܓ݂ܐ ܛܒ݂ܐ ܩܢܝܢ ܠܢܱܦ݂ܫܗܘܢ ܘܡܱܓ݂ܠܐ ܐܱܦ݁ܐ ܣܱܓܻ݁ܝܐܐ ܒ݁ܗܱܝܡܢܘܬ݂ܐ ܕ݁ܝܫܘܥ ܡܫܻܝܚܐ
1 Timothy 3:14 ܗܠܝܢ ܟ݁ܬ݂ܒ݂ ܐ_ܢܐ ܠܟ݂ ܟܱ݁ܕ݂ ܡܣܱܒܱ݁ܪ ܐ_ܢܐ ܕ݁ܒ݂ܱܥܓ݂ܱܠ ܐܬ݂ܐ ܐ_ܢܐ ܠܘܬ݂ܟ݂
1 Timothy 3:15 ܘܐܢ ܗܘ ܕ݁ܝܢ ܕ݁ܡܱܘܚܱܪ ܐ_ܢܐ ܕ݁ܬ݂ܕܱ݁ܥ ܐܱܝܟܱ݁ܢܐ ܘܠܐ ܠܡܬ݂ܗܱܦ݁ܟ݂ܘ ܒ݁ܒ݂ܱܝܬ݁ܗ ܕܱ݁ܐܠܗܐ ܕܻ݁ܐܝܬ݂ܝܗ ܥܻܕ݁_ܬ݁ܐ ܕܱ݁ܐܠܗܐ ܚܱܝܐ ܥܱܡܘܕ݂ܐ ܘܫܬ݂ܐܣܬ݂ܐ ܕܱ݁ܫܪܪܐ
1 Timothy 3:16 ܘܫܱܪܻܝܪܐܝܻܬ݂ ܪܱܒ݂ ܗܘ ܐ_ܪܙܐ ܗܢܐ ܕ݁ܟ݂ܻܐܢܘܬ݂ܐ ܕ݁ܐܬ݂ܓ݁ܠܻܝ ܒܱ݁ܒ݂ܣܱܪ ܘܐܙܕܱ݁ܕܱ݁ܩ ܒ݁ܪܘܚ ܘܐܬ݂ܚܙܻܝ ܠܡܱܠܱܐܟ݂ܐ ܘܐܬ݂ܟ݁ܪܙ ܒ݁ܝܬ݂ ܥܱܡ_ܡܐ ܘܐܬ݂ܗܱܝܡܱܢ ܒ݁ܥܠܡܐ ܘܐܣܬܱ݁ܠܱܩ ܒ݁ܫܘܒ݂ܚܐ
1 Timothy 4:1 ܪܘܚܐ ܕ݁ܝܢ ܦ݁ܫܻܝܩܐܝܻܬ݂ ܐܡܪܐ ܕܱ݁ܒ݂ܙܱܒ݂ܢܐ ܐ_ܚܪܝܐ ܢܦ݂ܪܩܘܢ ܐ_ܢܫ ܐ_ܢܫ ܡܢ ܗܱܝܡܢܘܬ݂ܐ ܘܢܻܐܙܠ_ܘܢ ܒ݁ܬ݂ܱܪ ܪܘܚܐ ܛܥܝܬ݂ܐ ܘܒ݂ܬ݂ܱܪ ܝܘܠܦ݁ܢܐ ܕ݁ܫܻܐܕ݂ܐ
1 Timothy 4:2 ܗܠܝܢ ܕ݁ܒ݂ܐܣܟܻ݁ܡܐ ܕܱ݁ܓ݁ܠܐ ܡܱܛܥܝܢ ܘܱܡܡܱܠܠܻܝܢ ܟܱ݁ܕ݁ܒ݂ܘܬ݂ܐ ܘܱܟ݂ܘܝܢ ܒ݁ܬ݂ܻܐܪܬ݁ܗܘܢ
1 Timothy 4:3 ܘܟ݂ܠܝܢ ܠܡܙܕܱ݁ܘܓ݂ܘ ܘܡܱܦ݂ܪܩܻܝܢ ܡܢ ܡܐܟ݂ܠܬ݂ܐ ܐܱܝܠܝܢ ܕܱ݁ܐܠܗܐ ܒ݁ܪܐ ܐܢܝܢ ܠܚܘܫܚܐ ܘܱܠܬ݂ܱܘܕܻ݁ܝܬ݂ܐ ܠܱܐܝܠܝܢ ܕܱ݁ܡܗܱܝܡܢܻܝܢ ܘܝܕ݂ܥܻܝܢ ܫܪܪܐ
1 Timothy 4:4 ܡܛܠ ܕ݁ܟ݂ܠ ܕܱ݁ܒ݂ܪܐ ܠܱܐܠܗܐ ܫܱܦܻ݁ܝܪ ܗ_ܘ ܘܠܱܝܬ݁ ܡܕ݁ܡ ܕ݁ܡܱܣܠܱܝ ܐܢ ܒ݁ܬ݂ܱܘܕܻ݁ܝܬ݂ܐ ܢܬ݂ܢܣܒ݂
1 Timothy 4:5 ܡܬ݂ܩܱܕܱ݁ܫ ܓ݁ܝܪ ܒ݁ܡܠܬ݂ܐ ܕܱ݁ܐܠܗܐ ܘܒ݂ܱܨܠܘܬ݂ܐ
1 Timothy 4:6 ܗܠܝܢ ܐܢ ܬ݁ܗܘܐ ܡܱܠܦ݂ ܠܱܐܚܱܝܟ݁ ܡܫܱܡܫܢܐ ܛܒ݂ܐ ܬ݁ܗܘܐ ܕ݁ܝܫܘܥ ܡܫܻܝܚܐ ܟܱ݁ܕ݂ ܡܬ݂ܪܱܒ݁ܐ ܐܱܢ_ܬ݁ ܒ݁ܡܠܐ ܕ݁ܗܱܝܡܢܘܬ݂ܐ ܘܱܒ݂ܝܘܠܦ݁ܢܐ ܛܒ݂ܐ ܕ݁ܝܱܠܻܝܦ݂ ܐܱܢ_ܬ݁
1 Timothy 4:7 ܡܢ ܫܘܥܝܬ݂ܐ ܕ݁ܝܢ ܦܱ݁ܟܻ݁ܝܗܬ݂ܐ ܕ݁ܣܒ݂ܬ݂ܐ ܐܫܬܱ݁ܐ_ܠ ܘܕ݂ܱܪܫ ܢܱܦ݂ܫܟ݂ ܒ݁ܟ݂ܻܐܢܘܬ݂ܐ
1 Timothy 4:8 ܕ݁ܘܪܫܐ ܓ݁ܝܪ ܕ݁ܦ݂ܱܓ݂ܪܐ ܙܱܒ݂ܢܐ ܗ_ܘ ܙܥܘܪܐ ܡܱܘܬܱ݁ܪ ܟܻ݁ܐܢܘܬ݂ܐ ܕ݁ܝܢ ܒ݁ܟ݂ܠ ܡܕ݁ܡ ܡܱܘܬ݁ܪܐ ܘܻܐܝܬ݂ ܠܗ ܫܘܘ_ܕ݁ܝܐ ܕ݁ܚܱܝܐ ܕ݁ܙܱܒ݂ܢܐ ܗܢܐ ܘܕ݂ܱܥܬ݂ܻܝܕ݂
1 Timothy 4:9 ܡܗܱܝܡܢܐ ܗ_ܝ ܡܠܬ݂ܐ ܘܫܘܝܐ ܗ_ܝ ܠܱܡܩܱܒ݁ܠܘܬ݂ܗ
1 Timothy 4:10 ܡܛܠ ܗܕ݂ܐ ܗ_ܘ ܓ݁ܝܪ ܠܐܝܢܱܢ ܘܡܬ݂ܚܱܣܕ݂ܻܝܢܱܢ ܕܱ݁ܡܣܱܒ݁ܪܻܝܢܱܢ ܒܱ݁ܐܠܗܐ ܚܱܝܐ ܕܻ݁ܐܝܬ݂ܱܘܗ_ܝ ܡܱܚܝܢܐ ܕܱ݁ܒ݂ܢܱܝܢܫܐ ܟ݁ܠܗܘܢ ܝܱܬܻ݁ܝܪܐܝܻܬ݂ ܕܱ݁ܡܗܱܝܡܢܐ
1 Timothy 4:11 ܗܠܝܢ ܐܱܠܦ݂ ܘܦ݂ܱܩܕ݂
1 Timothy 4:12 ܘܠܐ ܐ_ܢܫ ܢܱܒ݂ܣܐ ܥܱܠ ܛܱܠܝܘܬ݂ܟ݂ ܐܠܐ ܗܘܻܝ ܕ݁ܡܘܬ݂ܐ ܠܱܡܗܱܝܡܢܐ ܒ݁ܡܠܬ݂ܐ ܘܱܒ݂ܗܘܦ݁ܟ݂ܐ ܘܱܒ݂ܚܘܒ݁ܐ ܘܱܒ݂ܗܱܝܡܢܘܬ݂ܐ ܘܱܒ݂ܕ݂ܱܟ݂ܝܘܬ݂ܐ
1 Timothy 4:13 ܥܱܕ݂ ܐܬ݂ܐ ܐ_ܢܐ ܐܬ݂ܚܱܦܱ݁ܛ ܒ݁ܩܪܝܢܐ ܘܱܒ݂ܒ݂ܥܘܬ݂ܐ ܘܱܒ݂ܝܘܠܦ݁ܢܐ
1 Timothy 4:14 ܘܠܐ ܬ݁ܒ݂ܣܐ ܒ݁ܡܱܘܗܱܒ݂ܬ݂ܐ ܕܻ݁ܐܝܬ݂ ܒ݁ܟ݂ ܗܝ ܕ݁ܐܬ݂ܝܱܗܒܱ݁ܬ݂ ܠܟ݂ ܒܱ݁ܢܒ݂ܻܝܘܬ݂ܐ ܘܒ݂ܱܣܝܡ ܐܻܝܕ݂ܐ ܕ݁ܩܱܫܻܝܫܘܬ݂ܐ
1 Timothy 4:15 ܒ݁ܗܠܝܢ ܐܬ݂ܗܱܓ݁ܐ ܘܱܒ݂ܗܝܢ ܗܘܻܝ ܕ݁ܬ݂ܬ݂ܻܝܕ݂ܱܥ ܠܟ݂ܠܢܫ ܕ݁ܠܱܩܕ݂ܡܱܝܟ݁ ܐܬ݂ܐ ܐܱܢ_ܬ݁
1 Timothy 4:16 ܘܐܙܕܱ݁ܗ_ܪ ܒ݁ܢܱܦ݂ܫܟ݂ ܘܱܒ݂ܝܘܠܦ݁ܢܟ݂ ܘܚܱܡܣܢ ܒ݁ܗܘܢ ܟܱ݁ܕ݂ ܗܠܝܢ ܓ݁ܝܪ ܬ݁ܥܒ݁ܕ݂ ܢܱܦ݂ܫܟ݂ ܬܱ݁ܚܐ ܘܠܱܐܝܠܝܢ ܕ݁ܫܡܥܻܝܢ ܠܟ݂
1 Timothy 5:1 ܒ݁ܩܱܫܻܝܫܐ ܠܐ ܬ݁ܓ݂ܥܘܪ ܐܠܐ ܐܱܦܻ݁ܝܣܝܗ_ܝ ܐܱܝܟ݂ ܕ݁ܠܱܐܒ݂ܐ ܘܠܱܐܝܠܝܢ ܕܱ݁ܛܠܝܢ ܐܱܝܟ݂ ܕ݁ܠܱܐܚܱܝܟ݁
1 Timothy 5:2 ܘܱܠܩܱܫܻܝܫܬ݂ܐ ܐܱܝܟ݂ ܐܡܗܬ݂ܐ ܘܠܱܐܝܠܝܢ ܕ݁ܛܱܠܝܢ ܐܱܝܟ݂ ܕ݁ܠܱܐܚܘܬ݂ܟ݂ ܒ݁ܟ݂ܠܗ ܕܱ݁ܟ݂ܝܘܬ݂ܐ
1 Timothy 5:3 ܠܱܐܪܡܠܬ݂ܐ ܝܱܩܱܪ ܠܱܐܝܠܝܢ ܕܱ݁ܐܪܡܠܬ݂ܐ ܐܢܝܢ ܒܱ݁ܫܪܪܐ
1 Timothy 5:4 ܘܐܢ ܐܻܝܬ݂ ܐܱܪܡܱܠܬ݁ܐ ܕܻ݁ܐܝܬ݂ ܠܗ ܒ݁ܢܱܝܐ ܐܱܘ ܒ݁ܢܱܝ ܒ݁ܢܱܝܐ ܢܻܐܠܦ݁ܘܢ ܠܘܩܕ݂ܱܡ ܕ݁ܒ݂ܱܒ݂ܢܱܝ ܒܱ݁ܝܬ݁ܗܘܢ ܢܙܕܱ݁ܕ݁ܩܘܢ ܘܢܦ݂ܪܥܘܢ ܚܘܒ݂ܠܐ ܠܱܐܒ݂ܗܱܝܗܘܢ ܗܕ݂ܐ ܓ݁ܝܪ ܡܩܱܒ݁ܠܐ ܩܕ݂ܡ ܐܱܠܗܐ
1 Timothy 5:5 ܐܱܝܕ݂ܐ ܕ݁ܝܢ ܕ݁ܫܱܪܻܝܪܐܝܻܬ݂ ܐܱܪܡܱܠܬ݁ܐ ܗ_ܝ ܘܱܡܫܱܘܚܱܕ݁ܬ݁ܐ ܗܕ݂ܐ ܣܱܒ݂ܪܗ ܥܱܠ ܐܱܠܗܐ ܗ_ܘ ܘܱܐܡܻܝܢܐ ܒܱ݁ܨܠܱܘܬ݂ܐ ܘܱܒ݂ܒ݂ܥܘܬ݂ܐ ܒ݁ܠܻܠܝܐ ܘܒ݂ܻܐܝܡܡܐ
1 Timothy 5:6 ܐܱܝܕ݂ܐ ܕ݁ܝܢ ܕ݁ܦ݂ܠܚܐ ܐܣܛܪܱܢܻܝܱܐ ܡܻܝܬ݂ܐ ܗ_ܝ ܟܱ݁ܕ݂ ܚܱܝܐ
1 Timothy 5:7 ܗܠܝܢ ܗܘܱܝܬ݁ ܡܦ݂ܱܩܕ݂ ܠܗܝܢ ܕܱ݁ܕ݂ܠܐ ܪܫܝܢ ܢܗܘܝܢ
1 Timothy 5:8 ܐܢ ܐ_ܢܫ ܓ݁ܝܪ ܕܱ݁ܐܝܠܝܢ ܕ݁ܕ݂ܻܝܠܗ ܐܢܘܢ ܘܝܱܬܻ݁ܝܪܐܝܻܬ݂ ܕܱ݁ܐܝܠܝܢ ܕܻ݁ܐܝܬ݂ܱܝܗܘܢ ܒ݁ܢܱܝ ܒܱ݁ܝܬ݁ܐ ܕ݁ܗܱܝܡܢܘܬ݂ܐ ܠܐ ܝܨܦ݂ ܗܢܐ ܟ݁ܦ݂ܱܪ ܠܗ ܒ݁ܗܱܝܡܢܘܬ݂ܐ ܘܒ݂ܻܝܫ ܗ_ܘ ܡܢ ܐܱܝܠܝܢ ܕ݁ܠܐ ܡܗܱܝܡܢܻܝܢ
1 Timothy 5:9 ܗܘܱܝܬ݁ ܗܟ݂ܻܝܠ ܓ݁ܒ݂ܐ ܐܱܪܡܱܠܬ݁ܐ ܐܱܝܕ݂ܐ ܕ݁ܠܐ ܒ݁ܨܻܝܪܐ ܡܢ ܫܬܻ݁ܝܢ ܫܢܻܝܢ ܐܱܝܕ݂ܐ ܕܱ݁ܠܚܱܕ݂ ܗ_ܘ ܓܱ݁ܒ݂ܪܐ ܗܘܬ݂
1 Timothy 5:10 ܘܻܐܝܬ݂ ܠܗ ܣܗܕ݁ܘܬ݂ܐ ܕܱ݁ܥܒ݂ܕ݂ܐ ܫܱܦܻ݁ܝܪܐ ܐܢ ܪܱܒ݁ܝܱܬ݂ ܒ݁ܢܱܝܐ ܐܢ ܩܱܒ݁ܠܱܬ݂ ܐܱܟ݂ܣܢܝܐ ܐܢ ܐܱܫܻܝܓ݂ܱܬ݂ ܪܓ݂ܠܱܝܗܘܢ ܕ݁ܩܱܕܻ݁ܝܫܐ ܐܢ ܐܱܪܘܚܱܬ݂ ܠܱܐܠܻܝܨܐ ܐܢ ܗܱܠܟ݂ܱܬ݂ ܒ݁ܟ݂ܠ ܥܒ݂ܕ݂ ܛܒ݂
1 Timothy 5:11 ܡܢ ܐܱܪܡܠܬ݂ܐ ܕ݁ܝܢ ܐܱܝܠܝܢ ܕ݁ܛܱܠܝܢ ܐܫܬܱ݁ܐ_ܠ ܡܨܛܱܪܝܢ ܠܗܝܢ ܓ݁ܝܪ ܥܱܠ ܡܫܻܝܚܐ ܘܒ݂ܥܝܢ ܠܡܗܘܐ ܠܓ݂ܱܒ݂ܪܐ
1 Timothy 5:12 ܘܕ݂ܻܝܢܗܝܢ ܩܱܝܡ ܗ_ܘ ܕܱ݁ܛܠܱܡ ܗܱܝܡܢܘܬ݂ܗܝܢ ܩܱܕ݂ܡܝܬ݁ܐ
1 Timothy 5:13 ܝܠܦ݁ܢ ܕ݁ܝܢ ܐܦ݂ ܚܒ݂ܱܢܢܘܬ݂ܐ ܟܱ݁ܕ݂ ܡܬ݂ܟܱ݁ܪܟ݁ܢ ܒ݁ܝܬ݂ ܒ݁ܬ݁ܐ ܘܠܐ ܒܱ݁ܠܚܘܕ݂ ܚܒ݂ܱܢܢܘܬ݂ܐ ܐܠܐ ܐܦ݂ ܕ݁ܢܱܣܓ݁ܝܢ ܡܱܡܠ_ܠܐ ܘܱܢܦ݂ܱܪܩܢ ܣܪܻܝܩܬ݂ܐ ܘܱܢܡܱܠܠܢ ܡܕ݁ܡ ܕ݁ܠܐ ܘܠܐ
1 Timothy 5:14 ܨܒ݂ܐ ܐ_ܢܐ ܗܟ݂ܻܝܠ ܕܱ݁ܐܝܠܝܢ ܕ݁ܛܱܠܝܢ ܢܙܕܱ݁ܘܓ݂ܢ ܘܢܻܐܠܕ݁ܢ ܒ݁ܢܱܝܐ ܘܱܢܕ݂ܱܒ݁ܪܢ ܒ݁ܬܱ݁ܝܗܝܢ ܘܠܐ ܢܬ݁ܠܢ ܠܱܒ݂ܥܠܕ݁ܒ݂ܒ݂ܐ ܐܦ݂ܠܐ ܚܕ݂ܐ ܥܠܬ݂ܐ ܕ݁ܨܘܚܻܝܬ݂ܐ
1 Timothy 5:15 ܥܱܠ ܕ݁ܗܫܐ ܓ݁ܝܪ ܫܱܪܻܝܘ ܐ_ܢܫ ܐ_ܢܫ ܠܡܣܛܐ ܒ݁ܬ݂ܱܪ ܣܛܢܐ
1 Timothy 5:16 ܐܢ ܐ_ܢܫ ܡܗܱܝܡܢܐ ܐܱܘ ܡܗܱܝܡܱܢܬ݁ܐ ܐܻܝܬ݂ ܠܗܘܢ ܐܱܪܡܠܬ݂ܐ ܢܬ݂ܱܪܣܘܢ ܐܢܝܢ ܘܠܐ ܢܻܐܩܪܢ ܥܱܠ ܥܻܕ݁_ܬ݁ܐ ܕ݁ܠܱܐܝܠܝܢ ܕܱ݁ܐܪܡܠܬ݂ܐ ܐܢܝܢ ܕܱ݁ܫܪܪܐ ܬ݁ܣܦܱ݁ܩ
1 Timothy 5:17 ܩܱܫܻܝܫܐ ܐܱܝܠܝܢ ܕ݁ܫܱܦܻ݁ܝܪ ܡܬ݁ܕܱ݁ܒ݁ܪܻܝܢ ܠܻܐܝܩܪܐ ܥܦ݂ܻܝܦ݂ܐ ܢܫܘܘܢ ܝܱܬܻ݁ܝܪܐܝܻܬ݂ ܐܱܝܠܝܢ ܕ݁ܠܐܝܢ ܒ݁ܡܠܬ݂ܐ ܘܱܒ݂ܝܘܠܦ݁ܢܐ
1 Timothy 5:18 ܐܡܱܪ ܓ݁ܝܪ ܟ݁ܬ݂ܒ݂ܐ ܕ݁ܠܐ ܬ݁ܒ݂ܠܘܡ ܬܱ݁ܘܪܐ ܒܱ݁ܕ݂ܪܟ݂ܬ݁ܐ ܘܫܘܐ ܗ_ܘ ܦ݁ܥܠܐ ܐܱܓ݂ܪܗ
1 Timothy 5:19 ܥܱܠ ܩܱܫܻܝܫܐ ܩܛܻܓ݂ܪܢܘܬ݂ܐ ܠܐ ܬ݁ܩܱܒ݁ܠ ܐܠܐ ܥܱܠ ܦ݁ܘܡ ܬ݁ܪܝܢ ܘܱܬ݂ܠܬ݂ܐ ܣܗܕܻ݁ܝܢ
1 Timothy 5:20 ܠܱܐܝܠܝܢ ܕ݁ܚܛܝܢ ܩܕ݂ܡ ܟ݁ܠܢܫ ܟܱ݁ܘܢ ܕ݁ܐܦ݂ ܫܱܪܟ݁ܐ ܕ݁ܐ_ܢܫܐ ܢܕ݂ܚܠܘܢ
1 Timothy 5:21 ܡܣܱܗܕ݂ ܐ_ܢܐ ܠܟ݂ ܩܕ݂ܡ ܐܱܠܗܐ ܘܡܪܱܢ ܝܫܘܥ ܡܫܻܝܚܐ ܘܡܱܠܱܐܟ݂ܱܘܗ_ܝ ܓ݁ܒ݂ܱܝܐ ܕ݁ܗܠܝܢ ܬ݁ܛܱܪ ܘܠܐ ܢܬ݂ܩܱܕܱ݁ܡ ܪܥܝܢܟ݂ ܠܡܕ݁ܡ ܘܠܐ ܬ݁ܣܥܘܪ ܡܕ݁ܡ ܒ݁ܡܱܣܱܒ݂ ܒܱ݁ܐܦ݁ܐ
1 Timothy 5:22 ܐܻܝܕ݂ܐ ܒܱ݁ܥܓ݂ܱܠ ܥܱܠ ܐ_ܢܫ ܠܐ ܬ݁ܣܻܝܡ ܘܠܐ ܬ݁ܫܬܱ݁ܘܬܱ݁ܦ݂ ܒܱ݁ܚܛܗܐ ܢܘܟ݂ܪܝܐ ܢܱܦ݂ܫܟ݂ ܛܱܪ ܒ݁ܕ݂ܱܟ݂ܝܘܬ݂ܐ
1 Timothy 5:23 ܘܡܟܻ݁ܝܠ ܡܱܝܐ ܠܐ ܬ݁ܫܬ݁ܐ ܐܠܐ ܚܱܡܪܐ ܩܱܠܻܝܠ ܗ_ܘܱܝܬ݁ ܫܬ݂ܐ ܡܛܠ ܐܣܛܘܡܟ݂ܟ݂ ܘܡܛܠ ܟ݁ܘܪܗܢܱܝܟ݁ ܐܱܡܻܝܢܐ
1 Timothy 5:24 ܐܻܝܬ݂ ܒ݁ܢܱܝܢܫܐ ܕܱ݁ܚܛܗܱܝܗܘܢ ܝܻܕ݂ܻܝܥܻܝܢ ܐܢܘܢ ܘܱܡܩܱܕ݁ܡܻܝܢ ܠܗܘܢ ܠܒ݂ܝܬ݂ ܕܻ݁ܝܢܐ ܘܻܐܝܬ݂ ܕ݁ܒ݂ܬ݂ܱܪܗܘܢ ܐܙܻܠ_ܝܢ
1 Timothy 5:25 ܗܟ݂ܱܢܐ ܐܦ݂ ܥܒ݂ܕ݂ܐ ܛܒ݂ܐ ܝܻܕ݂ܻܝܥܻܝܢ ܐܢܘܢ ܘܱܐܝܠܝܢ ܕܱ݁ܐ_ܚܪܢܝܐܝܻܬ݂ ܐܢܘܢ ܠܡܛܫܐ ܠܐ ܡܫܟ݁ܚܻܝܢ
1 Timothy 6:1 ܐܱܝܠܝܢ ܕܻ݁ܐܝܬ݂ܱܝܗܘܢ ܬ݁ܚܝܬ݂ ܢܻܝܪܐ ܕ݁ܥܱܒ݂ܕ݁ܘܬ݂ܐ ܠܡܪܱܝܗܘܢ ܒ݁ܟ݂ܠ ܐܻܝܩܪ ܢܐܚܕ݂ܘܢ ܕ݁ܠܐ ܢܗܘܐ ܫܡܗ ܕܱ݁ܐܠܗܐ ܘܝܘܠܦ݁ܢܗ ܡܬ݂ܓܱ݁ܕܱ݁ܦ݂
1 Timothy 6:2 ܐܱܝܠܝܢ ܕ݁ܝܢ ܕܻ݁ܐܝܬ݂ ܠܗܘܢ ܡܪܱܝܐ ܡܗܱܝܡܢܐ ܠܐ ܢܒ݂ܣܘܢ ܒ݁ܗܘܢ ܥܱܠ ܕܱ݁ܐܚܱܝܗܘܢ ܐܢܘܢ ܐܠܐ ܝܱܬܻ݁ܝܪܐܝܻܬ݂ ܢܫܱܡܫܘܢ ܐܢܘܢ ܥܱܠ ܕܱ݁ܡܗܱܝܡܢܐ ܐܢܘܢ ܘܚܱܒܻ݁ܝܒ݂ܐ ܗܠܝܢ ܕ݁ܡܬ݁ܬ݁ܢܻܝܚܻܝܢ ܒ݁ܬ݂ܫܡܫܬ݁ܗܘܢ ܗܠܝܢ ܐܱܠܦ݂ ܘܱܒ݂ܥܻܝ ܡܢܗܘܢ
1 Timothy 6:3 ܐܢ ܕ݁ܝܢ ܐܻܝܬ݂ ܐ_ܢܫ ܕ݁ܡܱܠܦ݂ ܝܘܠܦ݁ܢܐ ܐ_ܚܪܻܢܐ ܘܠܐ ܡܬ݂ܩܱܪܱܒ݂ ܠܡܠܐ ܚܠܻܝܡܬ݂ܐ ܕ݁ܡܪܱܢ ܝܫܘܥ ܡܫܻܝܚܐ ܘܱܠܝܘܠܦ݁ܢܐ ܕ݁ܕ݂ܚܠܱܬ݂ ܐܱܠܗܐ
1 Timothy 6:4 ܗܢܐ ܡܬ݁ܪܻܝܡ ܟܱ݁ܕ݂ ܡܕ݁ܡ ܠܐ ܝܕ݂ܱܥ ܐܠܐ ܟ݁ܪܻܝܗ ܒܱ݁ܕ݂ܪܫܐ ܘܒ݂ܱܒ݂ܥܬ݂ܐ ܕ݁ܡܠܐ ܕ݁ܡܢܗܝܢ ܗܘܐ ܚܣܡܐ ܘܚܪܝܢܐ ܘܓ݂ܘܕ݁ܦ݂ܐ ܘܱܡܣܡ ܒ݁ܪܥܝܢܐ ܒܻ݁ܝܫܐ
1 Timothy 6:5 ܘܱܫܚܩܐ ܕܱ݁ܒ݂ܢܱܝܢܫܐ ܐܱܝܠܝܢ ܕܱ݁ܡܚܱܒܱ݁ܠ ܪܥܝܢܗܘܢ ܘܱܓ݂ܠܻܝܙܻܝܢ ܡܢ ܩܘܫܬ݁ܐ ܘܣܒ݂ܪܻܝܢ ܕ݁ܬ݂ܓ݂ܘܪܬ݁ܐ ܗ_ܝ ܕ݁ܚܠܱܬ݂ ܐܱܠܗܐ ܐܱܢ_ܬ݁ ܕ݁ܝܢ ܐܬ݂ܪܱܚ_ܩ ܡܢ ܗܠܝܢ
1 Timothy 6:6 ܬ݁ܐܓ݂ܘܪܬܱ݁ܢ ܓ݁ܝܪ ܕܻ݁ܝܠܱܢ ܪܱܒ݁ܐ ܗ_ܝ ܕܻ݁ܐܝܬ݂ܝܗ ܕ݁ܚܠܱܬ݂ ܐܱܠܗܐ ܒܱ݁ܚܫܱܚܬ݂ܐ ܕ݁ܡܣܬ݂ܱܢ
1 Timothy 6:7 ܡܕ݁ܡ ܓ݁ܝܪ ܠܐ ܐܱܥܠܢ ܠܥܠܡܐ ܘܻܝܕ݂ܻܝܥܐ ܕ݁ܐܦ݂ܠܐ ܕ݁ܢܱܦ݁ܩ ܡܢܗ ܡܫܟ݁ܚܻܝܢܱܢ
1 Timothy 6:8 ܡܛܠ ܗܢܐ ܣܦ݂ܩܐ ܠܱܢ ܡܐܟ݂ܘܠܬ݁ܐ ܘܬ݂ܱܟ݂ܣܻܝܬ݂ܐ
1 Timothy 6:9 ܐܱܝܠܝܢ ܕ݁ܝܢ ܕ݁ܨܒ݂ܝܢ ܠܡܥܬܱ݁ܪ ܢܦ݂ܠܻܝܢ ܒ݁ܢܣܝܘܢܐ ܘܱܒ݂ܦ݂ܱܚܐ ܘܒ݂ܱܪܓ݂ܻܝܓ݂ܬ݂ܐ ܣܱܓܻ݁ܝܐܬ݂ܐ ܕ݁ܣܱܟ݂ܠܢ ܘܱܡܣܱܓ݁ܦ݂ܢ ܘܱܡܛܱܒ݁ܥܢ ܠܱܒ݂ܢܱܝܢܫܐ ܒܱ݁ܚܒ݂ܠܐ ܘܒ݂ܱܐܒ݂ܕ݁ܢܐ
1 Timothy 6:10 ܥܩܪܐ ܕ݁ܝܢ ܕ݁ܟ݂ܘܠܗܝܢ ܒܻ݁ܝܫܬ݂ܐ ܐܻܝܬ݂ܝܗ ܪܚܡܱܬ݂ ܟ݁ܣܦ݁ܐ ܘܻܐܝܬ݂ ܐ_ܢܫܐ ܕ݁ܐܬ݂ܪܱܓ݂ܪܱܓ݂ܘ ܠܗ ܘܡܢ ܗܱܝܡܢܘܬ݂ܐ ܛܥܱܘ ܘܢܱܦ݂ܫܗܘܢ ܐܱܥܠܘ ܠܕ݂ܱܐܘܢܐ ܣܱܓܻ݁ܝܐܐ
1 Timothy 6:11 ܐܱܢ_ܬ݁ ܕ݁ܝܢ ܐܘ ܒܱ݁ܪܢܫܐ ܕܱ݁ܐܠܗܐ ܡܢ ܗܠܝܢ ܥܪܘܩ ܘܗܱܪ_ܛ ܒ݁ܬ݂ܱܪ ܙܱܕܻ݁ܝܩܘܬ݂ܐ ܘܒ݂ܬ݂ܱܪ ܟܻ݁ܐܢܘܬ݂ܐ ܘܒ݂ܬ݂ܱܪ ܗܱܝܡܢܘܬ݂ܐ ܘܒ݂ܬ݂ܱܪ ܚܘܒ݁ܐ ܘܒ݂ܬ݂ܱܪ ܡܣܱܝܒ݁ܪܢܘܬ݂ܐ ܘܒ݂ܬ݂ܱܪ ܡܱܟܻ݁ܝܟ݂ܘܬ݂ܐ
1 Timothy 6:12 ܘܐܬ݂ܟܱ݁ܬܱ݁ܫ ܒܱ݁ܐܓ݂ܘܢܐ ܛܒ݂ܐ ܕ݁ܗܱܝܡܢܘܬ݂ܐ ܘܱܐܕ݂ܪܟ݂ ܚܱܝܐ ܕܱ݁ܠܥܠܱܡ ܕܱ݁ܠܗܘܢ ܐܬ݂ܩܪܻܝܬ݁ ܘܱܐܘܕܻ݁ܝܬ݂ ܬܱ݁ܘܕܻ݁ܝܬ݂ܐ ܛܒ݂ܬ݂ܐ ܩܕ݂ܡ ܣܗܕ݁ܐ ܣܱܓܻ݁ܝܐܐ
1 Timothy 6:13 ܡܣܱܗܕ݂ ܐ_ܢܐ ܠܟ݂ ܩܕ݂ܡ ܐܱܠܗܐ ܗܱܘ ܕ݁ܡܱܚܐ ܟ݁ܠ ܘܝܫܘܥ ܡܫܻܝܚܐ ܗܱܘ ܕܱ݁ܐܣܗܕ݂ ܩܕ݂ܡ ܦ݁ܢܛܻܝܘܣ-ܦܻ݁ܝܠܱܛܘܣ ܣܗܕ݁ܘܬ݂ܐ ܫܱܦܻ݁ܝܪܬ݁ܐ
1 Timothy 6:14 ܕ݁ܬ݂ܛܪܻܝܘܗ_ܝ ܦ݁ܘܩܕ݁ܢܐ ܕ݁ܠܐ ܛܘܠܫܐ ܘܱܕ݂ܠܐ ܡܘܡܐ ܥܕ݂ܱܡܐ ܠܓ݂ܠܝܢܗ ܕ݁ܡܪܱܢ ܝܫܘܥ ܡܫܻܝܚܐ
1 Timothy 6:15 ܗܱܘ ܕܱ݁ܥܬ݂ܻܝܕ݂ ܒ݁ܙܱܒ݂ܢܗ ܢܚܱܘܝܘܗ_ܝ ܐܱܠܗܐ ܡܒ݂ܱܪܟ݂ܐ ܘܚܱܝܠܬ݂ܢܐ ܒܱ݁ܠܚܘܕ݂ܱܘܗ_ܝ ܡܱܠܟ݁ܐ ܕ݁ܡܱܠܟ݁ܐ ܘܡܪܐ ܕ݁ܡܪܱܘܬ݂ܐ
1 Timothy 6:16 ܗܱܘ ܕ݁ܗܘ ܒܱ݁ܠܚܘܕ݂ܱܘܗ_ܝ ܠܐ ܡܬ݂ܚܱܒܱ݁ܠ ܘܥܡܱܪ ܒ݁ܢܘܗܪܐ ܕ݁ܐ_ܢܫ ܠܐ ܡܫܟܱ݁ܚ ܕ݁ܢܬ݂ܩܱܪܱܒ݂ ܠܗ ܘܐ_ܢܫ ܡܢ ܒ݁ܢܱܝܢܫܐ ܠܐ ܚܙܝܗ_ܝ ܘܐܦ݂ܠܐ ܡܨܐ ܠܡܚܙܝܗ ܗܱܘ ܕ݁ܠܗ ܐܻܝܩܪܐ ܘܫܘܠܛܢܐ ܠܥܠܱܡ ܥܠܡܻܝܢ ܐܱܡܻܝܢ
1 Timothy 6:17 ܠܥܱܬܻ݁ܝܪܐ ܕ݁ܥܠܡܐ ܗܢܐ ܦܱ݁ܩܕ݂ ܕ݁ܠܐ ܢܬ݁ܪܻܝܡܘܢ ܒ݁ܪܥܝܢܱܝܗܘܢ ܘܠܐ ܢܬ݁ܬܱ݁ܟ݂ܠܘܢ ܥܱܠ ܥܘܬ݂ܪܐ ܕ݁ܠܱܝܬ݁ ܥܠܱܘܗ_ܝ ܬ݁ܘܟ݂ܠܢܐ ܐܠܐ ܥܱܠ ܐܱܠܗܐ ܚܱܝܐ ܗܱܘ ܕ݁ܝܱܗ_ܒ݂ ܠܱܢ ܟ݁ܠ ܥܱܬܻ݁ܝܪܐܝܻܬ݂ ܠܱܢܝܚܱܢ
1 Timothy 6:18 ܘܢܥܒ݁ܕ݂ܘܢ ܥܒ݂ܕ݂ܐ ܛܒ݂ܐ ܘܢܥܬ݁ܪܘܢ ܒ݁ܣܘܥܪܢܐ ܫܱܦܻ݁ܝܪܐ ܘܢܗܘܘܢ ܕ݁ܠܻܝܠܻܝܢ ܠܡܬܱ݁ܠ ܘܱܠܡܫܬܱ݁ܘܬ݁ܦ݂ܘ
1 Timothy 6:19 ܘܱܢܣܻܝܡܘܢ ܠܢܱܦ݂ܫܗܘܢ ܫܬ݂ܐܣܬ݁ܐ ܛܒ݂ܬ݂ܐ ܠܡܕ݁ܡ ܕܱ݁ܥܬ݂ܻܝܕ݂ ܕ݁ܢܱܕ݂ܪܟ݂ܘܢ ܚܱܝܐ ܫܱܪܻܝܪܐ
1 Timothy 6:20 ܐܘ ܛܻܝܡܬ݂ܐܐ ܐܙܕܱ݁ܗ_ܪ ܒ݁ܡܕ݁ܡ ܕ݁ܐܬ݂ܓ݁ܥܠ ܠܟ݂ ܘܱܥܪܘܩ ܡܢ ܒ݁ܢܬ݂ ܩܠܐ ܣܪܻܝܩܬ݂ܐ ܘܡܢ ܗܦ݂ܟ݂ܬ݂ܐ ܕܻ݁ܝܕ݂ܱܥܬ݂ܐ ܕܱ݁ܓ݁ܠܬ݂ܐ
1 Timothy 6:21 ܐܱܝܠܝܢ ܓ݁ܝܪ ܕ݁ܡܫܬܱ݁ܘܕ݁ܝܢ ܠܗ ܛܥܱܘ ܠܗܘܢ ܡܢ ܗܱܝܡܢܘܬ݂ܐ ܛܱܝܒ݁ܘܬ݂ܐ ܥܱܡܟ݂ ܐܱܡܻܝܢ
2 Timothy 1:1 ܦܱ݁ܘܠܘܣ ܫܠܻܝܚܐ ܕ݁ܝܫܘܥ ܡܫܻܝܚܐ ܒ݁ܨܒ݂ܝܢܗ ܕܱ݁ܐܠܗܐ ܘܱܒ݂ܡܘܠܟ݁ܢܐ ܕ݁ܚܱܝܐ ܕܱ݁ܒ݂ܝܫܘܥ ܡܫܻܝܚܐ
2 Timothy 1:2 ܠܛܻܝܡܬ݂ܐܘܣ ܒ݁ܪܐ ܚܱܒܻ݁ܝܒ݂ܐ ܛܱܝܒ݁ܘܬ݂ܐ ܘܪܱܚܡܐ ܘܱܫܠܡܐ ܡܢ ܐܱܠܗܐ ܐܱܒ݂ܐ ܘܡܢ ܡܪܱܢ ܝܫܘܥ ܡܫܻܝܚܐ
2 Timothy 1:3 ܡܱܘܕ݁ܐ ܐ_ܢܐ ܠܱܐܠܗܐ ܗܱܘ ܕ݁ܠܗ ܡܫܱܡܫ ܐ_ܢܐ ܡܢ ܐܱܒ݂ܗܬ݂ܝ ܒ݁ܬ݂ܻܐܪܬ݁ܐ ܕ݁ܟ݂ܻܝܬ݂ܐ ܕܱ݁ܐܡܻܝܢܐܝܻܬ݂ ܡܬ݁ܕ݁ܟ݂ܱܪ ܐ_ܢܐ ܠܟ݂ ܒܱ݁ܨܠܱܘܬ݂ܝ ܕ݁ܠܻܠܝܐ ܘܕ݂ܻܐܝܡܡܐ
2 Timothy 1:4 ܘܱܣܘܐ ܐ_ܢܐ ܠܡܚܙܝܟ݂ ܘܡܬ݁ܕ݁ܟ݂ܱܪ ܐ_ܢܐ ܕ݁ܡܥܱܝܟ݁ ܕ݁ܐܬ݂ܡܠܐ ܚܱܕ݂ܘܬ݂ܐ
2 Timothy 1:5 ܒ݁ܥ_ܘܗܕ݁ܢܐ ܕ݁ܗܘܐ ܠܻܝ ܒ݁ܗܱܝܡܢܘܬ݂ܟ݂ ܫܱܪܻܝܪܬ݁ܐ ܗܝ ܕܱ݁ܫܪܬ݂ ܠܘܩܕ݂ܱܡ ܒ݁ܐܡܐ ܕ݁ܐܡܟ݂ ܠܘܐܝܻܣ ܘܒ݂ܐܡܟ݂ ܐܘܢܻܝܩܻܐ ܡܦ݁ܣ ܐ_ܢܐ ܕ݁ܝܢ ܕ݁ܐܦ݂ ܒ݁ܟ݂
2 Timothy 1:6 ܡܛܠ ܗܢܐ ܡܱܥ_ܗܕ݂ ܐ_ܢܐ ܠܟ݂ ܕܱ݁ܬ݂ܥܻܝܪ ܡܱܘܗܱܒ݂ܬ݁ܐ ܕܱ݁ܐܠܗܐ ܗܝ ܕܻ݁ܐܝܬ݂ ܒ݁ܟ݂ ܒܱ݁ܣܝܡ ܐܻܝܕ݂ܝ
2 Timothy 1:7 ܠܐ ܓ݁ܝܪ ܝܱܗ_ܒ݂ ܠܱܢ ܐܱܠܗܐ ܪܘܚܐ ܕ݁ܕ݂ܚܠܬ݂ܐ ܐܠܐ ܕ݁ܚܱܝܠܐ ܘܱܕ݂ܚܘܒ݁ܐ ܘܱܕ݂ܡܱܪܬ݁ܝܢܘܬ݂ܐ
2 Timothy 1:8 ܠܐ ܗܟ݂ܻܝܠ ܬ݁ܒ݂ܗܱܬ݂ ܒ݁ܣܗܕ݁ܘܬ݂ܗ ܕ݁ܡܪܱܢ ܐܦ݂ܠܐ ܒܻ݁ܝ ܒܱ݁ܐܣܻܝܪܗ ܐܠܐ ܫܩܘܠ ܒܻ݁ܝܫܬ݂ܐ ܥܱܡ ܐܘܱܢܓ݁ܠܻܝܘܢ ܒ݁ܚܱܝܠܐ ܕܱ݁ܐܠܗܐ
2 Timothy 1:9 ܗܱܘ ܕܱ݁ܐܚܝܱܢ ܘܱܩܪܢ ܒ݁ܩܪܝܢܐ ܩܱܕܻ݁ܝܫܐ ܠܱܘ ܐܱܝܟ݂ ܥܒ݂ܕ݂ܱܝܢ ܐܠܐ ܐܱܝܟ݂ ܨܒ݂ܝܢܗ ܘܛܱܝܒ݁ܘܬ݂ܗ ܗܝ ܕ݁ܐܬ݂ܝܱܗܒܱ݁ܬ݂ ܠܱܢ ܒ݁ܝܫܘܥ ܡܫܻܝܚܐ ܡܢ ܩܕ݂ܡ ܙܱܒ݂ܢܐ ܕ݁ܥܠܡܐ
2 Timothy 1:10 ܘܐܬ݂ܓܱ݁ܠܝܱܬ݂ ܗܫܐ ܒ݁ܓ݂ܠܝܢܗ ܕ݁ܡܱܚܝܢܱܢ ܝܫܘܥ ܡܫܻܝܚܐ ܕ݁ܒ݂ܱܛܠ ܠܡܱܘܬ݁ܐ ܘܚܱܘܻܝ ܚܱܝܐ ܘܠܐ ܡܬ݂ܚܱܒ݁ܠܢܘܬ݂ܐ ܒ݁ܐܘܱܢܓ݁ܠܻܝܘܢ
2 Timothy 1:11 ܗܱܘ ܕ݁ܐܬ݁ܬ݁ܣܻܝܡܬ݂ ܒ݁ܗ ܐܢܐ ܟ݁ܪܘܙܐ ܘܱܫܠܻܝܚܐ ܘܡܱܠܦ݂ܢܐ ܕ݁ܥܱܡ_ܡܐ
2 Timothy 1:12 ܡܛܠ ܗܕ݂ܐ ܡܣܱܝܒܱ݁ܪ ܐ_ܢܐ ܗܠܝܢ ܘܠܐ ܒ݁ܗܬ݂ ܐ_ܢܐ ܝܕ݂ܱܥ ܐ_ܢܐ ܓ݁ܝܪ ܒ݁ܡܱܢ ܗܱܝܡܢܬ݂ ܘܱܡܦ݁ܣ ܐ_ܢܐ ܕ݁ܡܛܝܐ ܒܻ݁ܐܝܕ݂ܱܘܗ_ܝ ܓ݁ܘܥܠܢܝ ܠܡܛܱܪ ܠܻܝ ܠܝܱܘܡܐ ܗܱܘ
2 Timothy 1:13 ܢܗܘܝܢ ܠܟ݂ ܚܱܘܪܐ ܡܠܐ ܚܠܻܝܡܬ݂ܐ ܕܱ݁ܫܡܱܥܬ݁ ܡܢܝ ܒ݁ܗܱܝܡܢܘܬ݂ܐ ܘܱܒ݂ܚܘܒ݁ܐ ܕܱ݁ܒ݂ܝܫܘܥ ܡܫܻܝܚܐ
2 Timothy 1:14 ܓ݁ܘܥܠܢܐ ܛܒ݂ܐ ܛܱܪ ܒ݁ܪܘܚܐ ܕ݁ܩܘܕ݂ܫܐ ܗܝ ܕ݁ܥܡܪܱܬ݂ ܒܱ݁ܢ
2 Timothy 1:15 ܝܕ݂ܱܥ ܐܱܢ_ܬ݁ ܗܕ݂ܐ ܕܱ݁ܗܦ݂ܱܟ݂ܘ ܡܢܝ ܟ݁ܠܗܘܢ ܗܠܝܢ ܕ݁ܒ݂ܱܐܣܻܝܱܐ ܕܻ݁ܐܝܬ݂ܱܝܗܘܢ ܡܢܗܘܢ ܦ݁ܘܓ݁ܠܘܣ ܘܗܪܡܓ݁ܢܘܣ
2 Timothy 1:16 ܢܬ݁ܠ ܡܪܱܢ ܪܱܚܡܐ ܠܒ݂ܱܝܬ݁ܗ ܕ݁ܐܢܻܣܻܝܦ݂ܘܪܘܣ ܕ݁ܙܱܒ݂ܢܻܝܢ ܣܱܓܻ݁ܝܐܢ ܐܱܢܻܝܚܱܢܝ ܘܱܒ݂ܫܻܫܠܬ݂ܐ ܕܱ݁ܐܣܘܪܱܝ ܠܐ ܒ݁ܗܬ݂
2 Timothy 1:17 ܐܠܐ ܐܦ݂ ܟܱ݁ܕ݂ ܐܬ݂ܐ ܠܪܗ_ܘܡܻܝ ܒܱ݁ܚܦ݂ܻܝܛܘܬ݂ܐ ܒ݁ܥܢܝ ܘܐܫܟ݁ܚܱܢܝ
2 Timothy 1:18 ܢܬ݁ܠ ܠܗ ܡܪܱܢ ܕ݁ܢܫܟܱ݁ܚ ܪܱܚܡܐ ܠܘܬ݂ ܡܪܱܢ ܒ݁ܝܱܘܡܐ ܗܱܘ ܘܱܟ݂ܡܐ ܕ݁ܫܱܡܫܱܢܝ ܒ݁ܐܦ݂ܣܘܣ ܝܱܬܻ݁ܝܪܐܝܻܬ݂ ܝܕ݂ܱܥ ܐܱܢ_ܬ݁
2 Timothy 2:1 ܐܱܢ_ܬ݁ ܗܟ݂ܻܝܠ ܒ݁ܪܝ ܐܬ݂ܚܱܝܱܠ ܒ݁ܛܱܝܒ݁ܘܬ݂ܐ ܕܱ݁ܒ݂ܝܫܘܥ ܡܫܻܝܚܐ
2 Timothy 2:2 ܘܱܐܝܠܝܢ ܕܱ݁ܫܡܱܥܬ݁ ܡܢܝ ܒ݁ܝܱܕ݂ ܣܗܕ݁ܐ ܣܱܓܻ݁ܝܐܐ ܗܢܝܢ ܐܱܓ݂ܥܠ ܠܐ_ܢܫܐ ܡܗܱܝܡܢܐ ܐܱܝܠܝܢ ܕ݁ܡܛܝܐ ܒܻ݁ܐܝܕ݂ܱܝܗܘܢ ܐܦ݂ ܠܱܐ_ܚܪܢܐ ܠܡܱܠܦ݂ܘ
2 Timothy 2:3 ܘܣܱܝܒܱ݁ܪ ܒܻ݁ܝܫܬ݂ܐ ܐܱܝܟ݂ ܦ݁ܠܚܐ ܛܒ݂ܐ ܕ݁ܝܫܘܥ ܡܫܻܝܚܐ
2 Timothy 2:4 ܠܐ ܐ_ܢܫ ܦ݁ܠܱܚ ܘܡܬ݂ܦܱ݁ܟܱ݁ܪ ܒ݁ܨܒ݂ܘܬ݂ܐ ܕ݁ܥܠܡܐ ܕ݁ܢܫܦܱ݁ܪ ܠܗܱܘ ܡܱܢ ܕܱ݁ܓ݂ܒ݂ܝܗ_ܝ
2 Timothy 2:5 ܘܐܢ ܡܬ݂ܟܱ݁ܬܱ݁ܫ ܐ_ܢܫ ܠܐ ܡܬ݂ܟܱ݁ܠܱܠ ܐܢ ܒ݁ܢܡܘܣܗ ܠܐ ܡܬ݂ܟܱ݁ܬܱ݁ܫ
2 Timothy 2:6 ܠܱܐܟ݁ܪܐ ܕ݁ܠܐܐ ܘܠܐ ܠܗ ܕ݁ܩܱܕ݂ܡܐ ܡܢ ܦܻ݁ܐܪܱܘܗ_ܝ ܢܣܬܱ݁ܝܒܱ݁ܪ
2 Timothy 2:7 ܐܣܬܱ݁ܟܱ݁ܠ ܡܕ݁ܡ ܕ݁ܐܡܱܪ ܐ_ܢܐ ܢܬ݁ܠ ܠܟ݂ ܡܪܱܢ ܚܟ݂ܡܬ݂ܐ ܒ݁ܟ݂ܠ ܡܕ݁ܡ
2 Timothy 2:8 ܐܬ݁ܕܱ݁ܟ݂_ܪ ܠܝܫܘܥ ܡܫܻܝܚܐ ܕ݁ܩܡ ܡܢ ܒ݁ܝܬ݂ ܡܻܝܬ݂ܐ ܗܱܘ ܕܻ݁ܐܝܬ݂ܱܘܗ_ܝ ܡܢ ܙܱܪܥܐ ܕ݁ܕ݂ܱܘܻܝܕ݂ ܐܱܝܟ݂ ܐܘܱܢܓ݁ܠܻܝܘܢ ܕܻ݁ܝܠܝ
2 Timothy 2:9 ܕ݁ܒ݂ܗ ܣܒ݂ܠ ܐ_ܢܐ ܒܻ݁ܝܫܬ݂ܐ ܥܕ݂ܱܡܐ ܠܱܐܣܘܪܐ ܐܱܝܟ݂ ܥܒ݂ܕ݂ ܒܻ݁ܝܫܬ݂ܐ ܐܠܐ ܡܠܬ݂ܗ ܕܱ݁ܐܠܗܐ ܠܐ ܐܱܣܻܝܪܐ
2 Timothy 2:10 ܡܛܠ ܗܢܐ ܟ݁ܠܡܕ݁ܡ ܡܣܱܝܒܱ݁ܪ ܐ_ܢܐ ܡܛܠ ܓ݁ܒ݂ܱܝܐ ܕ݁ܐܦ݂ ܗܢܘܢ ܢܫܟ݁ܚܘܢ ܚܱܝܐ ܕܱ݁ܒ݂ܝܫܘܥ ܡܫܻܝܚܐ ܥܱܡ ܫܘܒ݂ܚܐ ܕܱ݁ܠܥܠܱܡ
2 Timothy 2:11 ܡܗܱܝܡܢܐ ܗ_ܝ ܡܠܬ݂ܐ ܐܢ ܓ݁ܝܪ ܡܻܝܬ݂ܢ ܥܱܡܗ ܐܦ݂ ܥܱܡܗ ܢܻܚܐ
2 Timothy 2:12 ܘܐܢ ܢܣܱܝܒܱ݁ܪ ܐܦ݂ ܢܱܡܠܟ݂ ܥܱܡܗ ܐܢ ܕ݁ܝܢ ܢܟ݂ܦ݁ܘܪ ܒ݁ܗ ܐܦ݂ ܗܘ ܢܟ݂ܦ݁ܘܪ ܒܱ݁ܢ
2 Timothy 2:13 ܘܐܢ ܠܐ ܢܗܱܝܡܢ ܒ݁ܗ ܗܘ ܒ݁ܗܱܝܡܢܘܬ݂ܗ ܡܩܱܘܐ ܕ݁ܢܟ݂ܦ݁ܘܪ ܓ݁ܝܪ ܒ݁ܢܱܦ݂ܫܗ ܠܐ ܡܫܟܱ݁ܚ
2 Timothy 2:14 ܗܠܝܢ ܗܘܱܝܬ݁ ܡܱܥ_ܗܕ݂ ܠܗܘܢ ܘܱܡܣܱܗܕ݂ ܩܕ݂ܡ ܡܪܱܢ ܕ݁ܠܐ ܢܗܘܘܢ ܡܬ݂ܚܪܝܢ ܒ݁ܡܠܐ ܕ݁ܠܐ ܝܘܬ݂ܪܢ ܠܣܘܚܦ݂ܐ ܕܱ݁ܐܝܠܝܢ ܕ݁ܫܡܥܻܝܢ ܠܗܝܢ
2 Timothy 2:15 ܘܢܬ݂ܒ݁ܛܠ ܠܟ݂ ܕܱ݁ܬ݂ܩܻܝܡ ܢܱܦ݂ܫܟ݂ ܓ݁ܡܻܝܪܐܝܻܬ݂ ܩܕ݂ܡ ܐܱܠܗܐ ܦ݁ܠܚܐ ܕ݁ܠܐ ܒ݁ܗܬ݁ܬ݂ܐ ܕ݁ܡܱܟ݂ܪܙ ܬ݁ܪܻܝܨܐܝܻܬ݂ ܡܠܬ݂ܐ ܕܱ݁ܫܪܪܐ
2 Timothy 2:16 ܘܡܢ ܡܠܐ ܣܪܻܝܩܬ݂ܐ ܕ݁ܠܱܝܬ݁ ܒ݁ܗܝܢ ܚܱܫܚܘ ܐܫܬܱ݁ܐ_ܠ ܝܱܬܻ݁ܝܪܐܝܻܬ݂ ܓ݁ܝܪ ܢܱܘܣܦ݂ܘܢ ܥܱܠ ܪܘܫܥܗܘܢ ܗܢܘܢ ܕܱ݁ܥܢܝܢ ܒ݁ܗܝܢ
2 Timothy 2:17 ܘܡܠܱܬ݂ܗܘܢ ܐܱܝܟ݂ ܚܱܠܕ݂ܻܝܬ݂ܐ ܢܘܡܻܐ ܬ݁ܐܚܘܕ݂ ܒ݁ܣܱܓܻ݁ܝܐܐ ܐܻܝܬ݂ܱܘܗ_ܝ ܕ݁ܝܢ ܚܱܕ݂ ܡܢܗܘܢ ܗܘܡܢܐܘܣ ܘܱܐ_ܚܪܻܢܐ ܦܻ݁ܝܠܻܛܘܣ
2 Timothy 2:18 ܗܠܝܢ ܕܱ݁ܛܥܱܘ ܡܢ ܫܪܪܐ ܟܱ݁ܕ݂ ܐܡܪܻܝܢ ܕܱ݁ܩܝܡܬ݁ܐ ܕ݁ܡܻܝܬ݂ܐ ܗܘܬ݂ ܠܗ ܘܗܱܝܡܢܘܬ݂ܐ ܕ݁ܐ_ܢܫ ܐ_ܢܫ ܡܱܗܦ݁ܟ݂ܻܝܢ
2 Timothy 2:19 ܫܬ݂ܐܣܬ݁ܐ ܕ݁ܝܢ ܫܱܪܻܝܪܬ݁ܐ ܕܱ݁ܐܠܗܐ ܩܱܝܡܐ ܗ_ܝ ܘܻܐܝܬ݂ ܠܗ ܚܬ݂ܡܐ ܗܢܐ ܘܝܕ݂ܱܥ ܡܪܝܐ ܠܱܐܝܠܝܢ ܕ݁ܕ݂ܻܝܠܗ ܐܢܘܢ ܘܢܦ݂ܪܘܩ ܡܢ ܥܱܘܠܐ ܟ݁ܠ ܕ݁ܩܪܐ ܠܱܫܡܗ ܕ݁ܡܪܝܐ
2 Timothy 2:20 ܒ݁ܒ݂ܱܝܬ݁ܐ ܕ݁ܝܢ ܪܱܒ݁ܐ ܠܐ ܗ_ܘܐ ܡܐܢܐ ܕ݁ܕ݂ܱܗܒ݂ܐ ܒܱ݁ܠܚܘܕ݂ ܐܱܘ ܕ݁ܣܻܐܡܐ ܐܻܝܬ݂ ܒ݁ܗ ܐܠܐ ܐܦ݂ ܕ݁ܩܱܝܣܐ ܐܦ݂ ܕ݁ܦ݂ܱܚܪܐ ܡܢܗܘܢ ܠܻܐܝܩܪܐ ܘܡܢܗܘܢ ܠܨܱܥܪܐ
2 Timothy 2:21 ܐܢ ܐ_ܢܫ ܗܟ݂ܻܝܠ ܢܕ݂ܱܟ݁ܐ ܢܱܦ݂ܫܗ ܡܢ ܗܠܝܢ ܗܘܐ ܡܐܢܐ ܕܱ݁ܟ݂ܝܐ ܠܻܐܝܩܪܐ ܕ݁ܥܗܢ ܠܚܘܫܚܐ ܕ݁ܡܪܗ ܘܱܡܛܱܝܱܒ݂ ܠܟ݂ܠ ܥܒ݂ܕ݂ ܛܒ݂
2 Timothy 2:22 ܡܢ ܟ݁ܠܗܝܢ ܪܓ݂ܻܝܓ݂ܬ݂ܐ ܕ݁ܛܱܠܝܘܬ݂ܐ ܥܪܘܩ ܘܗܱܪ_ܛ ܒ݁ܬ݂ܱܪ ܟܻ݁ܐܢܘܬ݂ܐ ܘܗܱܝܡܢܘܬ݂ܐ ܘܚܘܒ݁ܐ ܘܱܫܠܡܐ ܥܱܡ ܐܱܝܠܝܢ ܕ݁ܩܪܝܢ ܠܡܪܱܢ ܒ݁ܠܒ݁ܐ ܕܱ݁ܟ݂ܝܐ
2 Timothy 2:23 ܚܪܝܢܐ ܣܱܟ݂ܠܐ ܐܱܝܠܝܢ ܕܱ݁ܕ݂ܠܐ ܡܱܪܕ݁ܘ ܐܢܘܢ ܐܫܬܱ݁ܐ_ܠ ܡܢܗܘܢ ܝܕ݂ܱܥ ܐܱܢ_ܬ݁ ܓ݁ܝܪ ܕ݁ܬ݂ܱܟ݂ܬ݁ܘܫܐ ܡܱܘܠܕ݂ܻܝܢ
2 Timothy 2:24 ܥܱܒ݂ܕ݁ܗ ܕ݁ܝܢ ܕ݁ܡܪܱܢ ܠܐ ܚܱܝܒ݂ ܠܡܬ݂ܟܱ݁ܬ݁ܫܘ ܐܠܐ ܕ݁ܢܗܘܐ ܡܱܟܻ݁ܝܟ݂ ܠܘܬ݂ ܟ݁ܠܢܫ ܘܡܱܠܦ݂ܢ ܘܢܱܓܻ݁ܝܪܐ ܪܘܚܗ
2 Timothy 2:25 ܕ݁ܢܗܘܐ ܪܕ݂ܐ ܠܱܐܝܠܝܢ ܕ݁ܡܬ݂ܚܪܝܢ ܠܩܘܒ݂ܠܗ ܒ݁ܡܱܟܻ݁ܝܟ݂ܘܬ݂ܐ ܕܱ݁ܠܡܐ ܢܬ݁ܠ ܠܗܘܢ ܐܱܠܗܐ ܬ݁ܝܒ݁ܘܬ݂ܐ ܘܢܕ݁ܥܘܢ ܫܪܪܐ
2 Timothy 2:26 ܘܢܥ_ܗܕ݁ܘܢ ܢܱܦ݂ܫܗܘܢ ܘܢܦ݂ܪܩܘܢ ܡܢ ܦܱ݁ܚܗ ܕ݁ܣܛܢܐ ܕ݁ܒ݂ܗ ܐܬ݁ܬ݁ܨܻܝܕ݂ܘ ܠܨܒ݂ܝܢܗ
2 Timothy 3:1 ܗܕ݂ܐ ܕ݁ܝܢ ܗܘܱܝܬ݁ ܝܕ݂ܱܥ ܕܱ݁ܒ݂ܝܱܘܡܬ݂ܐ ܐ_ܚܪܝܐ ܢܻܐܬ݂ܘܢ ܙܱܒ݂ܢܐ ܩܫܱܝܐ
2 Timothy 3:2 ܘܢܗܘܘܢ ܒ݁ܢܱܝܢܫܐ ܪܚܡܱܝ ܢܱܦ݂ܫܗܘܢ ܘܪܚܡܱܝ ܟ݁ܣܦ݁ܐ ܫܱܒ݂ܗܪܢܐ ܪܡܐ ܡܓ݂ܱܕ݁ܦ݂ܢܐ ܕܱ݁ܠܐ_ܢܫܱܝܗܘܢ ܠܐ ܡܬ݁ܛܦܻ݁ܝܣܻܝܢ ܟ݁ܦ݂ܪܱܝ ܒ݁ܛܱܝܒ݁ܘܬ݂ܐ ܪܱܫܻܝܥܐ
2 Timothy 3:3 ܐܟ݂ܠܱܝ ܩܱܪܨܐ ܡܫܱܥܒ݁ܕ݂ܱܝ ܠܪܓ݁ܬ݂ܐ ܒܱ݁ܥܪܻܝܪܝܐ ܣܢܝܱܝ ܛܒ݂ܬ݂ܐ
2 Timothy 3:4 ܡܱܫܠܡܢܐ ܡܣܱܪܗܒ݂ܐ ܚܬ݂ܻܝܪܐ ܪܚܡܱܝ ܪܓ݂ܻܝܓ݂ܬ݂ܐ ܛܒ݂ ܡܢ ܚܘܒ݁ܗ ܕܱ݁ܐܠܗܐ
2 Timothy 3:5 ܕܻ݁ܐܝܬ݂ ܠܗܘܢ ܐܣܟܻ݁ܡܐ ܕ݁ܕ݂ܚܠܱܬ݂ ܐܱܠܗܐ ܘܡܢ ܚܱܝܠܗ ܪܱܚܻܝܩܻܝܢ ܐܱܝܠܝܢ ܕ݁ܗܟ݂ܱܢܐ ܐܢܘܢ ܕ݁ܚܘܩ ܐܢܘܢ ܡܢܟ݂
2 Timothy 3:6 ܡܢܗܘܢ ܐܢܘܢ ܓ݁ܝܪ ܗܠܝܢ ܕܱ݁ܡܚܱܠܕ݂ܻܝܢ ܒ݁ܝܬ݂ ܒ݁ܬ݁ܐ ܘܫܒ݂ܝܢ ܢܫܐ ܕܱ݁ܛܡܻܝܪܢ ܒܱ݁ܚܛܗܐ ܘܡܬ݁ܕܱ݁ܒ݂ܪܢ ܠܱܪܓ݂ܻܝܓ݂ܬ݂ܐ ܡܫܱܚܠܦ݂ܬ݂ܐ
2 Timothy 3:7 ܕܱ݁ܒ݂ܟ݂ܠܙܒ݂ܱܢ ܝܠܦ݁ܢ ܘܡܡܬ݂ܘܡ ܠܻܝܕ݂ܱܥܬ݂ܐ ܕܱ݁ܫܪܪܐ ܠܡܐܬ݂ܐ ܠܐ ܡܫܟ݁ܚܻܝܢ
2 Timothy 3:8 ܐܱܝܟܱ݁ܢܐ ܕ݁ܝܢ ܕ݁ܝܱܢܻܣ ܘܝܱܡܒ݁ܪܻܝܣ ܩܡܘ ܠܘܩܒ݂ܱܠ ܡܘܫܐ ܗܟ݂ܱܢܐ ܐܦ݂ ܗܢܘܢ ܩܝܡܻܝܢ ܠܘܩܒ݂ܱܠ ܫܪܪܐ ܐ_ܢܫܐ ܕܱ݁ܡܚܱܒܱ݁ܠ ܪܥܝܢܗܘܢ ܘܱܣܠܝܢ ܡܢ ܗܱܝܡܢܘܬ݂ܐ
2 Timothy 3:9 ܐܠܐ ܠܐ ܢܻܐܬ݂ܘܢ ܠܱܩܕ݂ܡܱܝܗܘܢ ܫܛܝܘܬ݂ܗܘܢ ܓ݁ܝܪ ܡܬ݂ܝܱܕ݂ܥܐ ܗ_ܝ ܠܟ݂ܠܢܫ ܐܱܝܟܱ݁ܢܐ ܕ݁ܐܦ݂ ܕ݁ܗܢܘܢ ܐܬ݂ܝܱܕ݂ܥܱܬ݂
2 Timothy 3:10 ܐܱܢ_ܬ݁ ܕ݁ܝܢ ܐܬ݂ܱܝܬ݁ ܒ݁ܬ݂ܱܪ ܝܘܠܦ݁ܢܝ ܘܒ݂ܬ݂ܱܪ ܕ݁ܘܒ݁ܪܱܝ ܘܒ݂ܬ݂ܱܪ ܨܒ݂ܝܢܝ ܘܒ݂ܬ݂ܱܪ ܗܱܝܡܢܘܬ݂ܝ ܘܒ݂ܬ݂ܱܪ ܢܱܓܻ݁ܝܪܘܬ݂ ܪܘܚܝ ܘܒ݂ܬ݂ܱܪ ܚܘܒ݁ܝ ܘܒ݂ܬ݂ܱܪ ܡܣܱܝܒ݁ܪܢܘܬ݂ܝ
2 Timothy 3:11 ܘܒ݂ܬ݂ܱܪ ܪܕ݂ܻܝܦ݂ܘܬ݂ܝ ܘܒ݂ܬ݂ܱܪ ܚܱܫܱܝ ܘܝܕ݂ܱܥ ܐܱܢ_ܬ݁ ܐܱܝܠܝܢ ܣܱܝܒ݁ܪܬ݂ ܒܱ݁ܐܢܛܻܝܟ݂ܻܝܱܐ ܘܒ݂ܻܐܝܩܱܢܘܢ ܘܱܒ݂ܠܘܣܛܪܱܐ ܐܱܝܕ݂ܐ ܪܕ݂ܻܝܦ݂ܘܬ݂ܐ ܣܱܝܒ݁ܪܬ݂ ܘܡܢ ܟ݁ܠܗܝܢ ܦܱ݁ܨܝܱܢܝ ܡܪܝ
2 Timothy 3:12 ܘܟ݂ܠܗܘܢ ܕ݁ܝܢ ܐܱܝܠܝܢ ܕ݁ܨܒ݂ܝܢ ܒ݁ܕ݂ܚܠܱܬ݂ ܐܱܠܗܐ ܕ݁ܢܻܚܘܢ ܒ݁ܝܫܘܥ ܡܫܻܝܚܐ ܡܬ݂ܪܱܕ݂ܦܻ݁ܝܢ
2 Timothy 3:13 ܒ݁ܢܱܝܢܫܐ ܕ݁ܝܢ ܒܻ݁ܝܫܐ ܘܡܱܛܥܝܢܐ ܢܱܘܣܦ݂ܘܢ ܥܱܠ ܒܻ݁ܝܫܘܬ݂ܗܘܢ ܟܱ݁ܕ݂ ܛܥܝܢ ܘܡܱܛܥܝܢ
2 Timothy 3:14 ܐܱܢ_ܬ݁ ܕ݁ܝܢ ܩܱܘܐ ܒܱ݁ܐܝܠܝܢ ܕܻ݁ܝܠܦ݂ܬ݁ ܘܐܫܬܱ݁ܪܱܪܬ݁ ܝܕ݂ܱܥ ܐܱܢ_ܬ݁ ܓ݁ܝܪ ܡܢ ܡܱܢܘ ܝܻܠܦ݂ܬ݁
2 Timothy 3:15 ܘܱܕ݂ܡܢ ܛܱܠܝܘܬ݂ܟ݂ ܣܦ݂ܪܐ ܩܱܕܻ݁ܝܫܐ ܝܱܠܻܝܦ݂ ܐܱܢ_ܬ݁ ܕ݁ܡܫܟ݁ܚܻܝܢ ܕܱ݁ܢܚܱܟ݁ܡܘܢܟ݂ ܠܚܱܝܐ ܒ݁ܗܱܝܡܢܘܬ݂ܐ ܕ݁ܝܫܘܥ ܡܫܻܝܚܐ
2 Timothy 3:16 ܟ݁ܠ ܟ݁ܬ݂ܒ݂ ܕܱ݁ܒ݂ܪܘܚܐ ܐܬ݂ܟ݁ܬ݂ܒ݂ ܡܱܘܬ݁ܪܢܐ ܗܘ ܠܝܘܠܦ݁ܢܐ ܘܱܠܟ݂ܘܘܢܐ ܘܱܠܬ݂ܘܪܨܐ ܘܱܠܡܱܪܕ݁ܘܬ݂ܐ ܕܱ݁ܒ݂ܟ݂ܻܐܢܘܬ݂ܐ
2 Timothy 3:17 ܕ݁ܢܗܘܐ ܓ݁ܡܻܝܪ ܒܱ݁ܪܢܫܐ ܕܱ݁ܐܠܗܐ ܘܱܠܟ݂ܠ ܥܒ݂ܕ݂ ܛܒ݂ ܡܫܱܠܡܢ
2 Timothy 4:1 ܡܣܱܗܕ݂ ܐ_ܢܐ ܠܟ݂ ܩܕ݂ܡ ܐܱܠܗܐ ܘܡܪܱܢ ܝܫܘܥ ܡܫܻܝܚܐ ܗܱܘ ܕܱ݁ܥܬ݂ܻܝܕ݂ ܠܱܡܕ݂ܢ ܚܱܝܐ ܘܡܻܝܬ݂ܐ ܒ݁ܓ݂ܠܝܢܐ ܕ݁ܡܱܠܟ݁ܘܬ݂ܗ
2 Timothy 4:2 ܐܱܟ݂ܪܙ ܡܠܬ݂ܐ ܘܩܘܡ ܒܱ݁ܚܦ݂ܻܝܛܘܬ݂ܐ ܒ݁ܙܱܒ݂ܢܐ ܘܱܕ݂ܠܐ ܙܱܒ݂ܢܐ ܐܱܟ݁ܣ ܘܟ݂ܱܘܢ ܒ݁ܟ݂ܠܗ ܡܱܓ݁ܪܱܬ݂ ܪܘܚܐ ܘܝܘܠܦ݁ܢܐ
2 Timothy 4:3 ܢܗܘܐ ܓ݁ܝܪ ܙܱܒ݂ܢܐ ܕܱ݁ܠܝܘܠܦ݁ܢܐ ܚܠܻܝܡܐ ܠܐ ܢܫܬܱ݁ܡܥܘܢ ܐܠܐ ܐܱܝܟ݂ ܪܓ݂ܻܝܓ݂ܬ݂ܗܘܢ ܢܱܣܓ݁ܘܢ ܠܢܱܦ݂ܫܗܘܢ ܡܱܠܦ݂ܢܐ ܒ݁ܚܘܬ݂ܚܬ݂ܐ ܕ݁ܡܱܫܡܱܥܬ݂ܗܘܢ
2 Timothy 4:4 ܘܡܢ ܫܪܪܐ ܢܱܗܦ݁ܟ݂ܘܢ ܐܕ݁ܢܗܘܢ ܠܫܘܥܝܬ݂ܐ ܕ݁ܝܢ ܢܣܛܘܢ
2 Timothy 4:5 ܐܱܢ_ܬ݁ ܕ݁ܝܢ ܗܘܱܝܬ݁ ܥܻܝܪ ܒ݁ܟ݂ܠܡܕ݁ܡ ܘܣܱܝܒܱ݁ܪ ܒܻ݁ܝܫܬ݂ܐ ܘܱܥܒ݂ܕ݂ܐ ܥܒ݂ܕ݂ ܕܱ݁ܡܣܱܒ݁ܪܢܐ ܘܬ݂ܫܡܫܬ݁ܟ݂ ܫܱܠܡ
2 Timothy 4:6 ܐܢܐ ܓ݁ܝܪ ܡܟܻ݁ܝܠ ܡܬ݂ܢܱܩܐ ܐ_ܢܐ ܘܙܱܒ݂ܢܐ ܕ݁ܐܫܬ݁ܪܐ ܡܛܐ
2 Timothy 4:7 ܐܱܓ݂ܘܢܐ ܫܱܦܻ݁ܝܪܐ ܐܬ݂ܟܱ݁ܬ݁ܫܬ݂ ܘܪܗܛܝ ܫܱܠܡܬ݂ ܘܗܱܝܡܢܘܬ݂ܝ ܢܛܪܬ݂
2 Timothy 4:8 ܘܡܢ ܗܫܐ ܢܛܻܝܪ ܠܻܝ ܟ݁ܠܻܝܠܐ ܕ݁ܟ݂ܻܐܢܘܬ݂ܐ ܕ݁ܢܦ݂ܪܥܻܝܘܗ_ܝ ܠܻܝ ܡܪܝ ܒ݁ܝܱܘܡܐ ܗܱܘ ܕ݁ܗܘܝܘ ܕܱ݁ܝܢܐ ܟܻ݁ܐܢܐ ܠܐ ܕ݁ܝܢ ܒܱ݁ܠܚܘܕ݂ ܠܻܝ ܐܠܐ ܐܦ݂ ܠܱܐܝܠܝܢ ܕܱ݁ܐܚܒ݂ܘ ܠܓ݂ܠܝܢܗ
2 Timothy 4:9 ܢܬ݂ܒ݁ܛܠ ܠܟ݂ ܕ݁ܬ݂ܻܐܬ݂ܐ ܠܘܬ݂ܝ ܒܱ݁ܥܓ݂ܱܠ
2 Timothy 4:10 ܕܻ݁ܡܱܐ ܓ݁ܝܪ ܫܱܒ݂ܩܱܢܝ ܘܱܐܚܒ݂ ܥܠܡܐ ܗܢܐ ܘܐܙܱܠ ܠܗ ܠܬ݂ܣܱܠܘܢܻܝܩܻܐ ܩܪܻܣܩܘܣ ܠܓ݂ܱܠܱܛܻܝܱܐ ܛܻܛܘܣ ܠܕ݂ܱܠܡܱܛܻܝܱܐ
2 Timothy 4:11 ܠܘܩܐ ܗ_ܘ ܒܱ݁ܠܚܘܕ݂ܱܘܗ_ܝ ܥܱܡܝ ܠܡܱܪܩܘܣ ܕ݁ܒ݂ܱܪ ܘܱܐܝܬ݁ܝܗ_ܝ ܥܱܡܟ݂ ܥܗܢ ܠܻܝ ܓ݁ܝܪ ܠܬ݂ܫܡܫܬ݁ܐ
2 Timothy 4:12 ܠܛܘܟ݂ܻܝܩܘܣ ܕ݁ܝܢ ܫܱܕ݁ܪܬ݂ ܠܐܦ݂ܣܘܣ
2 Timothy 4:13 ܒ݁ܝܬ݂ ܟ݁ܬ݂ܒ݂ܐ ܕ݁ܝܢ ܕ݁ܫܒ݂ܩܬ݂ ܒܱ݁ܛܪܘܱܐܘܣ ܠܘܬ݂ ܩܱܪܦ݁ܘܣ ܡܐ ܕ݁ܐܬ݂ܐ ܐܱܢ_ܬ݁ ܐܱܝܬ݁ܝܗ_ܝ ܘܱܟ݂ܬ݂ܒ݂ܐ ܝܱܬܻ݁ܝܪܐܝܻܬ݂ ܟ݁ܪܟ݁ܐ ܕܱ݁ܡܓ݂ܱܠܐ
2 Timothy 4:14 ܐܱܠܟ݁ܣܱܢܕ݁ܪܣ ܩܱܝܢܝܐ ܒܻ݁ܝܫܬ݂ܐ ܣܱܓܻ݁ܝܐܬ݂ܐ ܚܱܘܝܱܢܝ ܦ݁ܪܱܥ ܠܗ ܡܪܱܢ ܐܱܝܟ݂ ܥܒ݂ܕ݂ܱܘܗ_ܝ
2 Timothy 4:15 ܐܦ݂ ܐܱܢ_ܬ݁ ܕ݁ܝܢ ܐܙܕܱ݁ܗ_ܪ ܡܢܗ ܛܒ݂ ܓ݁ܝܪ ܙܩܻܝܦ݂ ܠܘܩܒ݂ܱܠ ܡܠܱܝܢ
2 Timothy 4:16 ܒ݁ܡܱܦܱ݁ܩ ܒ݁ܪܘܚܝ ܩܱܕ݂ܡܝܐ ܠܐ ܐ_ܢܫ ܗܘܐ ܥܱܡܝ ܐܠܐ ܟ݁ܠܗܘܢ ܫܱܒ݂ܩܘܢܝ ܠܐ ܬ݁ܬ݂ܚܫܒ݂ ܠܗܘܢ ܗܕ݂ܐ
2 Timothy 4:17 ܡܪܝ ܕ݁ܝܢ ܩܡ ܠܻܝ ܘܚܱܝܠܱܢܝ ܕ݁ܒ݂ܻܝ ܟ݁ܪܘܙܘܬ݂ܐ ܬ݁ܫܬܱ݁ܠܱܡ ܘܢܫܡܥܘܢ ܥܱܡ_ܡܐ ܟ݁ܠܗܘܢ ܕ݁ܐܬ݂ܦܱ݁ܨܻܝܬ݂ ܡܢ ܦ݁ܘܡܐ ܕܱ݁ܐܪܝܐ
2 Timothy 4:18 ܘܱܢܦ݂ܱܨܝܢܝ ܡܪܝ ܡܢ ܟ݁ܠ ܥܒ݂ܕ݂ ܒܻ݁ܝܫ ܘܢܱܚܝܢܝ ܒ݁ܡܱܠܟ݁ܘܬ݂ܗ ܕ݁ܒ݂ܱܫܡܱܝܐ ܕ݁ܠܗ ܫܘܒ݂ܚܐ ܠܥܠܱܡ ܥܠܡܻܝܢ ܐܱܡܻܝܢ
2 Timothy 4:19 ܗܱܒ݂ ܫܠܡܐ ܠܱܦ݁ܪܻܝܣܩܠܱܐ ܘܠܱܐܩܠܘܣ ܘܱܠܒ݂ܱܝܬ݁ܐ ܕ݁ܐܢܻܣܻܝܦ݂ܘܪܘܣ
2 Timothy 4:20 ܐܪܱܣܛܘܣ ܦ݁ܫ ܠܗ ܒ݁ܩܘܪܻܢܬ݂ܘܣ ܛܪܘܦ݂ܻܝܡܘܣ ܕ݁ܝܢ ܫܒ݂ܱܩܬ݁ܗ ܟܱ݁ܕ݂ ܟ݁ܪܻܝܗ ܒ݁ܡܻܝܠܻܝܛܘܣ ܡܕ݂ܻܝܢ_ܬ݁ܐ
2 Timothy 4:21 ܢܬ݂ܒ݁ܛܠ ܠܟ݂ ܕܱ݁ܩܕ݂ܡ ܣܱܬ݂ܘܐ ܬܻ݁ܐܬ݂ܐ ܫܐܠ ܒܱ݁ܫܠܡܟ݂ ܐܘܒ݂ܘܠܘܣ ܘܦ݁ܘܕ݂ܻܣ ܘܠܻܝܢܘܣ ܘܱܩܠܱܘܕ݂ܻܝܱܐ ܘܱܐܚܐ ܟ݁ܠܗܘܢ
2 Timothy 4:22 ܡܪܱܢ ܝܫܘܥ ܡܫܻܝܚܐ ܥܱܡ ܪܘܚܟ݂ ܛܱܝܒ݁ܘܬ݂ܐ ܥܱܡܟ݂ ܐܱܡܻܝܢ
Titus 1:1 ܦܱ݁ܘܠܘܣ ܥܱܒ݂ܕ݁ܗ ܕܱ݁ܐܠܗܐ ܘܱܫܠܻܝܚܗ ܕ݁ܝܫܘܥ ܡܫܻܝܚܐ ܒ݁ܗܱܝܡܢܘܬ݂ܐ ܕܱ݁ܓ݂ܒ݂ܱܝܐ ܕܱ݁ܐܠܗܐ ܘܻܝܕ݂ܱܥܬ݂ܐ ܕܱ݁ܫܪܪܐ ܕܱ݁ܒ݂ܕ݂ܚܠܱܬ݂ ܐܱܠܗܐ
Titus 1:2 ܥܱܠ ܣܱܒ݂ܪܐ ܕ݁ܚܱܝܐ ܕܱ݁ܠܥܠܱܡ ܕܱ݁ܡܠܱܟ݂ ܐܱܠܗܐ ܫܱܪܻܝܪܐ ܩܕ݂ܡ ܙܱܒ݂ܢܱܘܗ_ܝ ܕ݁ܥܠܡܐ
Titus 1:3 ܘܱܓ݂ܠܐ ܡܠܬ݂ܗ ܒ݁ܙܱܒ݂ܢܗ ܒ݁ܝܱܕ݂ ܟ݁ܪܘܙܘܬ݂ܱܢ ܗܝ ܕ݁ܐܬ݂ܗܱܝܡܢܬ݂ ܐܢܐ ܒ݁ܦ݂ܘܩܕ݁ܢܐ ܕܱ݁ܐܠܗܐ ܡܱܚܝܢܱܢ
Titus 1:4 ܠܛܻܛܘܣ ܒ݁ܪܐ ܫܱܪܻܝܪܐ ܒ݁ܗܱܝܡܢܘܬ݂ܐ ܕ݁ܓ݂ܱܘܐ ܛܱܝܒ݁ܘܬ݂ܐ ܘܱܫܠܡܐ ܡܢ ܐܱܠܗܐ ܐܱܒ݂ܐ ܘܡܢ ܡܪܱܢ ܝܫܘܥ ܡܫܻܝܚܐ ܡܱܚܝܢܱܢ
Titus 1:5 ܡܛܠܗܢܐ ܗ_ܘ ܫܒ݂ܱܩܬ݁ܟ݂ ܗ_ܘܻܝܬ݂ ܒܱ݁ܩܪܻܛܻܐ ܕܱ݁ܐܝܠܝܢ ܕ݁ܚܱܣܻܝܪܢ ܬܱ݁ܬ݂ܩܢ ܘܱܬ݂ܩܻܝܡ ܩܱܫܻܝܫܐ ܒܱ݁ܡܕ݂ܻܝܢܐ ܡܕ݂ܻܝܢܐ ܐܱܝܟܱ݁ܢܐ ܕ݁ܦ݂ܱܩܕ݁ܬ݁ܟ݂
Titus 1:6 ܐܱܝܢܐ ܕܱ݁ܕ݂ܠܐ ܪܫܝܢ ܗ_ܘ ܘܱܗܘܐ ܒܱ݁ܥܠܐ ܕܱ݁ܚܕ݂ܐ ܐܱܢ_ܬ݁ܬ݂ܐ ܘܻܐܝܬ݂ ܠܗ ܒ݁ܢܱܝܐ ܡܗܱܝܡܢܐ ܕ݁ܠܐ ܡܨܱܚܝܢ ܘܠܐ ܐܻܝܬ݂ܱܝܗܘܢ ܕ݁ܠܐ ܫܘܥܒ݁ܕ݂ ܒ݁ܐܣܘܛܘܬ݂ܐ
Titus 1:7 ܚܱܝܒ݂ ܗ_ܘ ܓ݁ܝܪ ܩܱܫܻܝܫܐ ܕ݁ܢܗܘܐ ܕ݁ܠܐ ܪܫܝܢ ܐܱܝܟ݂ ܪܱܒܱ݁ܝܬ݁ܐ ܕܱ݁ܐܠܗܐ ܘܠܐ ܢܗܘܐ ܡܬ݁ܕܱ݁ܒܱ݁ܪ ܒ݁ܪܥܝܢ ܢܱܦ݂ܫܗ ܘܠܐ ܢܗܘܐ ܚܡܬ݂ܢ ܘܠܐ ܢܗܘܐ ܥܒ݂ܱܪ ܥܱܠ ܚܱܡܪܐ ܘܠܐ ܬ݁ܗܘܐ ܪܗܛܐ ܐܻܝܕ݂ܗ ܠܡܡܚܐ ܘܠܐ ܢܗܘܐ ܪܚܡ ܝܘܬ݂ܪܢܐ ܛܱܢܦ݁ܐ
Titus 1:8 ܐܠܐ ܢܗܘܐ ܪܚܡ ܐܱܟ݂ܣܢܝܐ ܘܢܗܘܐ ܪܚܡ ܛܒ݂ܬ݂ܐ ܘܢܗܘܐ ܢܟ݂ܦ݂ ܘܢܗܘܐ ܟܻ݁ܐܝܢ ܘܢܗܘܐ ܚܱܣܝܐ ܘܱܠܒ݂ܻܝܟ݂ ܢܱܦ݂ܫܗ ܡܢ ܪܓ݂ܻܝܓ݂ܬ݂ܐ
Titus 1:9 ܘܱܒ݂ܛܻܝܠ ܠܗ ܥܱܠ ܝܘܠܦ݁ܢܐ ܕ݁ܡܠܬ݂ܐ ܕ݁ܗܱܝܡܢܘܬ݂ܐ ܕ݁ܢܫܟܱ݁ܚ ܐܦ݂ ܠܱܡܒ݂ܱܝܐܘ ܒ݁ܝܘܠܦ݁ܢܗ ܚܠܻܝܡܐ ܘܱܠܡܱܟ݁ܣܘ ܠܱܐܝܠܝܢ ܕ݁ܡܬ݂ܚܪܝܢ
Titus 1:10 ܐܻܝܬ݂ ܓ݁ܝܪ ܣܱܓܻ݁ܝܐܐ ܕ݁ܠܐ ܡܫܬܱ݁ܥܒ݁ܕ݂ܻܝܢ ܘܱܣܪܻܝܩܢ ܡܠܱܝܗܘܢ ܘܡܱܛܥܝܢ ܪܥܝܢܐ ܕܱ݁ܒ݂ܢܱܝܢܫܐ ܝܱܬܻ݁ܝܪܐܝܻܬ݂ ܐܱܝܠܝܢ ܕ݁ܡܢ ܓ݁ܙܘܪܬ݁ܐ ܐܢܘܢ
Titus 1:11 ܗܢܘܢ ܕ݁ܘܠܐ ܠܱܡܣܱܟ݁ܪܘ ܦ݁ܘܡܗܘܢ ܒ݁ܬ݁ܐ ܓ݁ܝܪ ܣܱܓܻ݁ܝܐܐ ܡܚܱܒ݁ܠܻܝܢ ܘܡܱܠܦ݂ܻܝܢ ܡܕ݁ܡ ܕ݁ܠܐ ܘܠܐ ܡܛܠ ܝܘܬ݂ܪܢܐ ܛܱܢܦ݁ܐ
Titus 1:12 ܐܡܱܪ ܐ_ܢܫ ܡܢܗܘܢ ܢܒ݂ܻܝܐ ܕܻ݁ܝܠܗܘܢ ܕܱ݁ܒ݂ܢܱܝ ܩܪܻܛܻܐ ܒ݁ܟ݂ܠܙܒ݂ܱܢ ܕܱ݁ܓ݁ܠܻܝܢ ܐܢܘܢ ܚܱܝܘܬ݂ܐ ܒܻ݁ܝܫܬ݂ܐ ܘܟ݂ܱܪܣܬ݂ܐ ܒܱ݁ܛܻܝܠܬ݂ܐ
Titus 1:13 ܘܫܱܪܻܝܪܐܝܻܬ݂ ܐܻܝܬ݂ܝܗ ܣܗܕ݁ܘܬ݂ܐ ܗܕ݂ܐ ܡܛܠ ܗܢܐ ܩܱܫܝܐܝܻܬ݂ ܗܘܱܝܬ݁ ܡܱܟ݁ܣ ܠܗܘܢ ܕ݁ܢܗܘܘܢ ܚܠܻܝܡܻܝܢ ܒ݁ܗܱܝܡܢܘܬ݂ܐ
Titus 1:14 ܘܠܐ ܢܬ݂ܪܡܘܢ ܠܫܘܥܝܬ݂ܐ ܕܻ݁ܝܗܘܕ݂ܝܐ ܘܱܠܦ݂ܘܩܕ݂ܐ ܕܱ݁ܒ݂ܢܱܝܢܫܐ ܕ݁ܣܢܝܢ ܫܪܪܐ
Titus 1:15 ܟ݁ܠܡܕ݁ܡ ܓ݁ܝܪ ܕ݁ܟ݂ܐ ܗ_ܘ ܠܱܕ݂ܟ݂ܱܝܐ ܠܱܐܝܠܝܢ ܕ݁ܝܢ ܕܱ݁ܡܣܱܝܒ݂ܻܝܢ ܘܠܐ ܡܗܱܝܡܢܻܝܢ ܡܕ݁ܡ ܕܱ݁ܕ݂ܟ݂ܐ ܠܱܝܬ݁ ܠܗܘܢ ܐܠܐ ܡܣܱܝܱܒ݂ ܗ_ܘ ܪܥܝܢܗܘܢ ܘܬ݂ܻܐܪܬ݁ܗܘܢ
Titus 1:16 ܘܡܱܘܕ݁ܝܢ ܕ݁ܝܕ݂ܥܻܝܢ ܠܱܐܠܗܐ ܒܱ݁ܥܒ݂ܕ݂ܱܝܗܘܢ ܕ݁ܝܢ ܟ݁ܦ݂ܪܻܝܢ ܒ݁ܗ ܘܻܐܝܬ݂ܱܝܗܘܢ ܣܢܻܝܐܐ ܘܱܕ݂ܠܐ ܦ݁ܝܣ ܘܡܱܣܠܱܝܐ ܠܟ݂ܠ ܥܒ݂ܕ݂ ܛܒ݂
Titus 2:1 ܐܱܢ_ܬ݁ ܕ݁ܝܢ ܡܱܠܠ ܡܕ݁ܡ ܕ݁ܝܐܐ ܠܝܘܠܦ݁ܢܐ ܚܠܻܝܡܐ
Titus 2:2 ܘܱܐܠܦ݂ ܕ݁ܢܗܘܘܢ ܩܱܫܻܝܫܐ ܥܻܝܪܻܝܢ ܒ݁ܪܥܝܢܱܝܗܘܢ ܘܢܗܘܘܢ ܢܱܟ݂ܦܻ݁ܝܢ ܘܢܗܘܘܢ ܕ݁ܟ݂ܝܢ ܘܢܗܘܘܢ ܚܠܻܝܡܻܝܢ ܒ݁ܗܱܝܡܢܘܬ݂ܐ ܘܱܒ݂ܚܘܒ݁ܐ ܘܒ݂ܱܡܣܱܝܒ݁ܪܢܘܬ݂ܐ
Titus 2:3 ܘܐܦ݂ ܩܱܫܻܝܫܬ݂ܐ ܗܟ݂ܱܢܐ ܕ݁ܢܗܘܝܢ ܒ݁ܐܣܟܻ݁ܡܐ ܕ݁ܝܐܐ ܠܕ݂ܚܠܱܬ݂ ܐܱܠܗܐ ܘܠܐ ܢܗܘܝܢ ܐܟ݂ܠܢ ܩܱܪܨܐ ܘܠܐ ܢܗܘܝܢ ܡܫܱܥܒ݁ܕ݂ܢ ܠܚܱܡܪܐ ܣܱܓܻ݁ܝܐܐ ܘܢܗܘܝܢ ܡܱܠܦ݂ܢ ܫܱܦܻ݁ܝܪܬ݂ܐ
Titus 2:4 ܘܱܡܢܱܟ݁ܦ݂ܢ ܠܱܐܝܠܝܢ ܕ݁ܛܱܠܝܢ ܕ݁ܢܪܚܡܢ ܒܱ݁ܥܠܱܝܗܝܢ ܘܱܒ݂ܢܱܝܗܝܢ
Titus 2:5 ܘܢܗܘܝܢ ܢܱܟ݂ܦ݁ܢ ܘܩܱܕܻ݁ܝܫܢ ܘܢܗܘܝܢ ܝܨܦ݁ܢ ܫܱܦܻ݁ܝܪ ܕ݁ܒ݂ܬܱ݁ܝܗܝܢ ܘܡܫܬܱ݁ܥܒ݁ܕ݂ܢ ܠܒ݂ܱܥܠܱܝܗܝܢ ܕ݁ܠܐ ܐ_ܢܫ ܢܓ݂ܱܕ݁ܦ݂ ܥܱܠ ܡܠܬ݂ܗ ܕܱ݁ܐܠܗܐ
Titus 2:6 ܘܡܢ ܐܱܝܠܝܢ ܕܱ݁ܛܠܝܢ ܗܟ݂ܱܢܐ ܒ݁ܥܻܝ ܕ݁ܢܗܘܘܢ ܢܱܟ݂ܦܻ݁ܝܢ
Titus 2:7 ܒ݁ܟ݂ܠܡܕ݁ܡ ܕ݁ܝܢ ܕ݁ܡܘܬ݂ܐ ܒ݁ܢܱܦ݂ܫܟ݂ ܚܱܘܐ ܒ݁ܟ݂ܠ ܥܒ݂ܕ݂ܐ ܛܒ݂ܐ ܘܱܒ݂ܡܱܠܦ݂ܢܘܬ݂ܟ݂ ܬ݁ܗܘܐ ܠܟ݂ ܡܠܬ݂ܐ ܚܠܻܝܡܬ݁ܐ
Titus 2:8 ܕ݁ܢܱܟ݂ܦ݁ܐ ܘܠܐ ܡܚܱܒ݁ܠܐ ܘܠܐ ܐ_ܢܫ ܒ݁ܣܱܪ ܠܗ ܕܱ݁ܐܝܢܐ ܕ݁ܩܐܡ ܠܩܘܒ݂ܠܱܢ ܢܒ݂ܗܱܬ݂ ܟܱ݁ܕ݂ ܠܐ ܢܫܟܱ݁ܚ ܕ݁ܢܻܐܡܱܪ ܥܠܱܝܢ ܡܕ݁ܡ ܕܱ݁ܣܢܐ
Titus 2:9 ܥܱܒ݂ܕ݁ܐ ܠܡܪܱܝܗܘܢ ܢܫܬܱ݁ܥܒ݁ܕ݂ܘܢ ܒ݁ܟ݂ܠܡܕ݁ܡ ܘܢܫܬܱ݁ܦ݂ܪܘܢ ܘܠܐ ܗܘܱܘ ܡܥܱܨܝܢ
Titus 2:10 ܘܠܐ ܗܘܱܘ ܓ݁ܢܒܻ݁ܝܢ ܐܠܐ ܢܚܱܘܘܢ ܫܪܪܗܘܢ ܛܒ݂ܐ ܒ݁ܟ݂ܠܡܕ݁ܡ ܕܱ݁ܢܨܱܒ݁ܬ݂ܘܢ ܒ݁ܟ݂ܠܡܕ݁ܡ ܝܘܠܦ݁ܢܗ ܕܱ݁ܐܠܗܐ ܡܱܚܝܢܱܢ
Titus 2:11 ܐܬ݂ܓܱ݁ܠܝܱܬ݂ ܓ݁ܝܪ ܛܱܝܒ݁ܘܬ݂ܗ ܕܱ݁ܐܠܗܐ ܡܱܚܝܱܬ݂ ܟ݁ܠ ܠܱܒ݂ܢܱܝܢܫܐ ܟ݁ܠܗܘܢ
Titus 2:12 ܘܪܕ݂ܝܐ ܠܱܢ ܕ݁ܢܟ݂ܦ݁ܘܪ ܒ݁ܪܘܫܥܐ ܘܒ݂ܱܪܓ݂ܻܝܓ݂ܬ݂ܐ ܕ݁ܥܠܡܐ ܘܢܻܚܐ ܒ݁ܥܠܡܐ ܗܢܐ ܒ݁ܢܱܟ݂ܦ݁ܘܬ݂ܐ ܘܱܒ݂ܟ݂ܻܐܢܘܬ݂ܐ ܘܱܒ݂ܕ݂ܚܠܱܬ݂ ܐܱܠܗܐ
Titus 2:13 ܟܱ݁ܕ݂ ܡܣܱܟ݁ܝܢܱܢ ܠܣܱܒ݂ܪܐ ܒ݁ܪܻܝܟ݂ܐ ܘܱܠܓ݂ܠܝܢܐ ܕ݁ܬ݂ܫܒ݁ܘܚܬ݁ܗ ܕܱ݁ܐܠܗܐ ܪܱܒ݁ܐ ܘܡܱܚܝܢܱܢ ܝܫܘܥ ܡܫܻܝܚܐ
Titus 2:14 ܕ݁ܗܘ ܝܱܗ_ܒ݂ ܢܱܦ݂ܫܗ ܚܠܦ݂ܱܝܢ ܕ݁ܢܦ݂ܪܩܱܢ ܡܢ ܟ݁ܠ ܥܱܘܠܐ ܘܱܢܕ݂ܱܟ݁ܝܢ ܠܢܱܦ݂ܫܗ ܥܱܡܐ ܚܱܕ݂_ܬ݂ܐ ܕ݁ܚܣܡ ܒܱ݁ܥܒ݂ܕ݂ܐ ܛܒ݂ܐ
Titus 2:15 ܗܠܝܢ ܡܱܠܠ ܘܱܒ݂ܥܻܝ ܘܟ݂ܱܘܢ ܒ݁ܟ݂ܠ ܦ݁ܘܩܕ݁ܢ ܘܠܐ ܐ_ܢܫ ܢܱܒ݂ܣܐ ܒ݁ܟ݂
Titus 3:1 ܘܱܗܘܱܝܬ݁ ܡܱܥ_ܗܕ݂ ܠܗܘܢ ܕܱ݁ܠܪܻܫܐ ܘܱܠܫܱܠܻܝܛܢܐ ܢܫܬܱ݁ܡܥܘܢ ܘܢܫܬܱ݁ܥܒ݁ܕ݂ܘܢ ܘܱܕ݂ܢܗܘܘܢ ܥܬ݂ܻܝܕ݂ܻܝܢ ܠܟ݂ܠ ܥܒ݂ܕ݂ ܛܒ݂
Titus 3:2 ܘܥܱܠ ܐ_ܢܫ ܠܐ ܢܓ݂ܱܕ݁ܦ݂ܘܢ ܘܠܐ ܢܗܘܘܢ ܡܬ݂ܟܱ݁ܬ݁ܫܻܝܢ ܐܠܐ ܢܗܘܘܢ ܡܱܟܻ݁ܝܟ݂ܻܝܢ ܘܱܒ݂ܟ݂ܠܡܕ݁ܡ ܢܚܱܘܘܢ ܒܱ݁ܣܻܝܡܘܬ݂ܗܘܢ ܠܘܬ݂ ܟ݁ܠܗܘܢ ܒ݁ܢܱܝܢܫܐ
Titus 3:3 ܐܦ݂ ܚܢܱܢ ܓ݁ܝܪ ܡܢ ܩܕ݂ܻܝܡ ܕ݁ܠܐ ܪܥܝܢܐ ܗ_ܘܱܝܢ ܘܱܕ݂ܠܐ ܦ݁ܝܣܐ ܘܛܥܝܢ ܗ_ܘܱܝܢ ܘܱܡܫܱܥܒ݁ܕ݂ܻܝܢ ܗ_ܘܱܝܢ ܠܱܐܪܓ݂ܻܝܓ݂ܬ݂ܐ ܡܫܱܚܠܦ݂ܬ݂ܐ ܘܱܒ݂ܒ݂ܻܝܫܘܬ݂ܐ ܘܒ݂ܱܚܣܡܐ ܡܬ݂ܗܱܦ݁ܟ݂ܻܝܢ ܗ_ܘܱܝܢ ܘܱܣܢܻܝܐܝܻܢ ܗ_ܘܱܝܢ ܐܦ݂ ܚܱܕ݂ ܠܚܱܕ݂ ܣܢܝܢ ܗ_ܘܱܝܢ
Titus 3:4 ܟܱ݁ܕ݂ ܕ݁ܝܢ ܐܬ݂ܓܱ݁ܠܝܱܬ݂ ܒܱ݁ܣܻܝܡܘܬ݂ܗ ܘܱܡܪܱܚܡܢܘܬ݂ܗ ܕܱ݁ܐܠܗܐ ܡܱܚܝܢܱܢ
Titus 3:5 ܠܐ ܒܱ݁ܥܒ݂ܕ݂ܐ ܕ݁ܙܱܕܻ݁ܝܩܘܬ݂ܐ ܕܱ݁ܥܒ݂ܱܕ݂ܢ ܐܠܐ ܒ݁ܪܱܚܡܱܘܗ_ܝ ܕܻ݁ܝܠܗ ܐܱܚܝܱܢ ܒܱ݁ܣܚܬ݂ܐ ܕ݁ܡܱܘܠܕ݂ܐ ܕ݁ܡܢ ܕ݁ܪܻܝܫ ܘܱܒ݂ܚܘܕ݁ܬ݂ܐ ܕ݁ܪܘܚܐ ܕ݁ܩܘܕ݂ܫܐ
Titus 3:6 ܗܝ ܕ݁ܐܫܱܕ݂ ܥܠܱܝܢ ܥܱܬܻ݁ܝܪܐܝܻܬ݂ ܒ݁ܝܱܕ݂ ܝܫܘܥ ܡܫܻܝܚܐ ܡܱܚܝܢܱܢ
Titus 3:7 ܕܱ݁ܒ݂ܛܱܝܒ݁ܘܬ݂ܗ ܢܙܕܱ݁ܕܱ݁ܩ ܘܢܗܘܐ ܝܪܬ݁ܐ ܒ݁ܣܱܒ݂ܪܐ ܒ݁ܚܱܝܐ ܕܱ݁ܠܥܠܱܡ
Titus 3:8 ܡܗܱܝܡܢܐ ܗ_ܝ ܡܠܬ݂ܐ ܘܱܒ݂ܗܠܝܢ ܨܒ݂ܐ ܐ_ܢܐ ܕ݁ܐܦ݂ ܐܱܢ_ܬ݁ ܗܘܱܝܬ݁ ܡܫܱܪܱܪ ܠܗܘܢ ܕ݁ܢܬ݂ܒ݁ܛܠ ܠܗܘܢ ܠܡܦ݂ܠܱܚ ܥܒ݂ܕ݂ܐ ܛܒ݂ܐ ܐܱܝܠܝܢ ܕ݁ܗܱܝܡܢܘ ܒܱ݁ܐܠܗܐ ܗܠܝܢ ܐܢܝܢ ܛܒ݂ܢ ܘܡܱܘܬ݁ܪܢ ܠܱܒ݂ܢܱܝܢܫܐ
Titus 3:9 ܡܢ ܒ݁ܥܬ݂ܐ ܕ݁ܝܢ ܣܱܟ݂ܠܬ݂ܐ ܘܡܢ ܬܱ݁ܫܥܝܬ݂ܐ ܕ݁ܫܱܪܒ݂ܬ݂ܐ ܘܡܢ ܚܪܝܢܐ ܘܡܢ ܬܱ݁ܟ݂ܬ݁ܘܫܐ ܕ݁ܣܦ݂ܪܐ ܐܫܬܱ݁ܐ_ܠ ܝܘܬ݂ܪܢ ܓ݁ܝܪ ܠܱܝܬ݁ ܒ݁ܗܝܢ ܘܱܣܪܻܝܩܢ ܐܢܝܢ
Titus 3:10 ܡܢ ܓܱ݁ܒ݂ܪܐ ܗܪܣܻܝܱܘܛܐ ܡܢ ܒ݁ܬ݂ܱܪ ܚܕ݂ܐ ܙܒ݂ܱܢ ܘܬ݂ܱܪܬ݁ܝܢ ܕ݁ܡܱܪܬ݁ܐ ܐܱܢ_ܬ݁ ܠܗ ܐܫܬܱ݁ܐ_ܠ
Titus 3:11 ܘܱܗܘܱܝܬ݁ ܝܕ݂ܱܥ ܕ݁ܡܱܢ ܕ݁ܗܟ݂ܱܢܐ ܗ_ܘ ܡܥܱܩܱܡ ܗ_ܘ ܘܚܛܐ ܘܗܘ ܚܱܝܒ݂ ܢܱܦ݂ܫܗ
Titus 3:12 ܡܐ ܕ݁ܫܱܕ݁ܪܬ݂ ܠܘܬ݂ܟ݂ ܠܱܐܪܛܡܱܐ ܐܱܘ ܠܛܘܟ݂ܻܝܩܘܣ ܢܬ݂ܒ݁ܛܠ ܠܟ݂ ܕ݁ܬ݂ܻܐܬ݂ܐ ܠܘܬ݂ܝ ܠܢܻܝܩܦ݁ܘܠܻܝܣ ܬܱ݁ܡܢ ܓ݁ܝܪ ܣܡܬ݂ ܒ݁ܪܥܝܢܝ ܕܱ݁ܐܣܬ݁ܐ
Titus 3:13 ܥܱܠ ܙܻܢܱܐ ܕ݁ܝܢ ܣܦ݂ܪܐ ܘܥܱܠ ܐܱܦ݁ܠܘ ܢܬ݂ܒ݁ܛܠ ܠܟ݂ ܕܱ݁ܬ݂ܠܱܘܐ ܐܢܘܢ ܫܱܦܻ݁ܝܪ ܕ݁ܡܕ݁ܡ ܠܐ ܢܚܣܱܪ ܠܗܘܢ
Titus 3:14 ܘܢܻܐܠܦ݁ܘܢ ܐܦ݂ ܐܱܝܠܝܢ ܕ݁ܕ݂ܻܝܠܱܢ ܐܢܘܢ ܕ݁ܢܗܘܘܢ ܦ݁ܠܚܻܝܢ ܥܒ݂ܕ݂ܐ ܛܒ݂ܐ ܒ݁ܨܒ݂ܘܬ݂ܐ ܕ݁ܐܠܨܢ ܕ݁ܠܐ ܢܗܘܘܢ ܕ݁ܠܐ ܦܻ݁ܐܪܐ
Titus 3:15 ܫܐܠܻܝܢ ܒܱ݁ܫܠܡܟ݂ ܟ݁ܠܗܘܢ ܐܱܝܠܝܢ ܕ݁ܥܱܡܝ ܐܢܘܢ ܫܱܐܠ ܒܱ݁ܫܠܡܐ ܕ݁ܟ݂ܠܗܘܢ ܐܱܝܠܝܢ ܕ݁ܪܚܡܻܝܢ ܠܱܢ ܒ݁ܗܱܝܡܢܘܬ݂ܐ ܛܱܝܒ݁ܘܬ݂ܐ ܥܱܡ ܟ݁ܠܟ݂ܘܢ ܐܱܡܻܝܢ
Philemon 1:1 ܦܱ݁ܘܠܘܣ ܐܱܣܻܝܪܗ ܕ݁ܝܫܘܥ ܡܫܻܝܚܐ ܘܛܻܝܡܬ݂ܐܘܣ ܐܱܚܐ ܠܦ݂ܻܝܠܻܡܘܢ ܚܱܒܻ݁ܝܒ݂ܐ ܘܦ݂ܠܚܐ ܕ݁ܥܱܡܱܢ
Philemon 1:2 ܘܠܱܐܦ݁ܝܱܐ ܚܱܒܻ݁ܝܒ݂ܬܱ݁ܢ ܘܠܱܐܪܟ݂ܻܝܦ݁ܘܣ ܦ݁ܠܚܐ ܕ݁ܥܱܡܱܢ ܘܱܠܥܻܕ݁_ܬ݁ܐ ܕܱ݁ܒ݂ܒ݂ܱܝܬ݁ܟ݂
Philemon 1:3 ܛܱܝܒ݁ܘܬ݂ܐ ܥܱܡܟ݂ܘܢ ܘܱܫܠܡܐ ܡܢ ܐܱܠܗܐ ܐܱܒ݂ܘܢ ܘܡܢ ܡܪܱܢ ܝܫܘܥ ܡܫܻܝܚܐ
Philemon 1:4 ܡܱܘܕ݁ܐ ܐ_ܢܐ ܠܱܐܠܗܝ ܒ݁ܟ݂ܠܙܒ݂ܱܢ ܘܡܬ݁ܕ݁ܟ݂ܱܪ ܐ_ܢܐ ܠܟ݂ ܒܱ݁ܨܠܱܘܬ݂ܝ
Philemon 1:5 ܗܐ ܡܢ ܕ݁ܫܡܥܬ݂ ܗܱܝܡܢܘܬ݂ܟ݂ ܘܚܘܒ݁ܐ ܕܻ݁ܐܝܬ݂ ܠܟ݂ ܠܘܬ݂ ܡܪܱܢ ܝܫܘܥ ܘܱܠܘܬ݂ ܟ݁ܠܗܘܢ ܩܱܕܻ݁ܝܫܐ
Philemon 1:6 ܕ݁ܬ݂ܗܘܐ ܫܱܘܬ݁ܦ݂ܘܬ݂ܐ ܕ݁ܗܱܝܡܢܘܬ݂ܟ݂ ܝܗܒ݁ܐ ܦܻ݁ܐܪܐ ܒܱ݁ܥܒ݂ܕ݂ܐ ܘܒ݂ܻܝܕ݂ܱܥܬ݂ܐ ܕ݁ܟ݂ܠ ܛܒ݂ܢ ܕܻ݁ܐܝܬ݂ ܠܟ݂ܘܢ ܒ݁ܝܫܘܥ ܡܫܻܝܚܐ
Philemon 1:7 ܚܱܕ݂ܘܬ݂ܐ ܓ݁ܝܪ ܣܱܓܻ݁ܝܐܬ݂ܐ ܐܻܝܬ݂ ܠܱܢ ܘܒ݂ܘܝܐܐ ܕܱ݁ܒ݂ܝܱܕ݂ ܚܘܒ݂ܟ݂ ܐܬ݁ܬ݁ܢܻܝܚܘ ܪܱܚܡܐ ܕ݁ܩܱܕܻ݁ܝܫܐ
Philemon 1:8 ܡܛܠ ܗܕ݂ܐ ܦܱ݁ܪܗ_ܣܻܝܱܐ ܣܱܓܻ݁ܝܐܬ݂ܐ ܐܻܝܬ݂ ܠܻܝ ܒܱ݁ܡܫܻܝܚܐ ܕ݁ܐܦ݂ܩܘܕ݂ ܠܟ݂ ܐܱܝܠܝܢ ܕ݁ܙܕ݂ܩܢ
Philemon 1:9 ܡܛܠ ܚܘܒ݁ܐ ܕ݁ܝܢ ܡܒ݂ܥܐ ܗ_ܘ ܒ݁ܥܐ ܐ_ܢܐ ܡܢܟ݂ ܐܢܐ ܦܱ݁ܘܠܘܣ ܕܻ݁ܐܝܬ݂ܱܝ ܣܒ݂ܐ ܐܱܝܟ݂ ܕ݁ܝܕ݂ܱܥ ܐܱܢ_ܬ݁ ܗܫܐ ܕ݁ܝܢ ܐܦ݂ ܐܱܣܻܝܪܐ ܕ݁ܝܫܘܥ ܡܫܻܝܚܐ
Philemon 1:10 ܘܒ݂ܥܐ ܐ_ܢܐ ܡܢܟ݂ ܥܱܠ ܒ݁ܪܝ ܐܱܝܢܐ ܕ݁ܝܠܕ݁ܬ݂ ܒܱ݁ܐܣܘܪܱܝ ܐܢܻܣܻܝܡܘܣ
Philemon 1:11 ܗܱܘ ܕ݁ܒ݂ܱܙܒ݂ܱܢ ܠܱܝܬ݁ ܗ_ܘܐ ܠܟ݂ ܒ݁ܗ ܚܱܫܚܘ ܗܫܐ ܕ݁ܝܢ ܐܦ݂ ܠܟ݂ ܐܦ݂ ܠܻܝ ܛܒ݂ ܚܫܱܚ
Philemon 1:12 ܘܫܱܕܱ݁ܪܬ݁ܗ ܠܟ݂ ܐܱܢ_ܬ݁ ܕ݁ܝܢ ܐܱܝܟ݂ ܕܱ݁ܠܝܱܠܕ݁ܐ ܕܻ݁ܝܠܝ ܗܟ݂ܱܢܐ ܩܱܒ݁ܠܝܗ_ܝ
Philemon 1:13 ܨܒ݂ܐ ܗ_ܘܻܝܬ݂ ܓ݁ܝܪ ܕܱ݁ܠܘܬ݂ܝ ܐܚܕܻ݁ܝܘܗ_ܝ ܕ݁ܢܗܘܐ ܡܫܱܡܫ ܠܻܝ ܚܠܦ݂ܱܝܟ݁ ܒܱ݁ܐܣܘܪܐ ܕ݁ܐܘܱܢܓ݁ܠܻܝܘܢ
Philemon 1:14 ܒ݁ܠܥܕ݂ ܡܠܟ݁ܟ݂ ܕ݁ܝܢ ܠܐ ܨܒ݂ܻܝܬ݂ ܡܕ݁ܡ ܠܡܥܒܱ݁ܕ݂ ܕ݁ܠܐ ܐܱܝܟ݂ ܕ݁ܒ݂ܱܩܛܻܝܪܐ ܬ݁ܗܘܐ ܛܒ݂ܬ݂ܟ݂ ܐܠܐ ܒ݁ܨܒ݂ܝܢܟ݂
Philemon 1:15 ܟ݁ܒ݂ܱܪ ܕ݁ܝܢ ܐܦ݂ ܡܛܠ ܗܕ݂ܐ ܫܱܢܻܝ ܕ݁ܫܥܬ݂ܐ ܕܱ݁ܠܥܠܱܡ ܬ݁ܐܚܕܻ݁ܝܘܗ_ܝ
Philemon 1:16 ܠܐ ܡܟܻ݁ܝܠ ܐܱܝܟ݂ ܥܱܒ݂ܕ݁ܐ ܐܠܐ ܝܱܬܻ݁ܝܪ ܡܢ ܥܱܒ݂ܕ݁ܐ ܐܱܚܐ ܚܱܒܻ݁ܝܒ݂ܐ ܕܻ݁ܝܠܝ ܚܱܕ݂ ܟ݁ܡܐ ܕܻ݁ܝܠܟ݂ ܘܒ݂ܱܒ݂ܣܱܪ ܘܱܒ݂ܡܪܱܢ
Philemon 1:17 ܐܢ ܗܟ݂ܻܝܠ ܐܻܝܬ݂ܱܝܟ݁ ܠܻܝ ܫܱܘܬ݁ܦ݂ܐ ܩܱܒ݁ܠܝܗ_ܝ ܐܱܝܟ݂ ܕ݁ܠܻܝ
Philemon 1:18 ܘܐܢ ܡܕ݁ܡ ܚܱܣܪܟ݂ ܐܱܘ ܚܱܝܒ݂ ܗܕ݂ܐ ܥܠܱܝ ܚܫܘܒ݂
Philemon 1:19 ܐܢܐ ܦܱ݁ܘܠܘܣ ܟ݁ܬ݂ܒ݁ܬ݂ ܒܻ݁ܐܝܕ݂ܱܝ ܐܢܐ ܦ݁ܪܱܥ ܐ_ܢܐ ܕ݁ܠܐ ܐܻܡܱܪ ܠܟ݂ ܕ݁ܐܦ݂ ܢܱܦ݂ܫܟ݂ ܚܱܝܒ݂ ܐܱܢ_ܬ݁ ܠܻܝ
Philemon 1:20 ܐܻܝܢ ܐܚܝ ܐܢܐ ܐܬ݁ܬ݁ܢܻܝܚ ܒ݁ܟ݂ ܒ݁ܡܪܱܢ ܐܱܢܻܝܚ ܪܱܚܡܱܝ ܒܱ݁ܡܫܻܝܚܐ
Philemon 1:21 ܡܛܠ ܕܱ݁ܬ݂ܟ݂ܻܝܠ ܐ_ܢܐ ܕ݁ܫܡܱܥ ܐܱܢ_ܬ݁ ܠܻܝ ܟ݁ܬ݂ܒ݁ܬ݂ ܠܟ݂ ܘܝܕ݂ܱܥ ܐ_ܢܐ ܕ݁ܝܱܬܻ݁ܝܪ ܡܢ ܡܐ ܕ݁ܐܡܱܪ ܐ_ܢܐ ܥܒ݂ܕ݂ ܐܱܢ_ܬ݁
Philemon 1:22 ܒܱ݁ܚܕ݂ܐ ܕ݁ܝܢ ܐܦ݂ ܛܱܝܒ݂ ܠܻܝ ܒ݁ܝܬ݂ ܡܱܫܪܝܐ ܡܣܱܒܱ݁ܪ ܐ_ܢܐ ܓ݁ܝܪ ܕ݁ܒ݂ܱܨܠܱܘܬ݂ܟ݂ܘܢ ܡܬ݂ܻܝܗܒ݂ ܐ_ܢܐ ܠܟ݂ܘܢ
Philemon 1:23 ܫܐܠ ܒܱ݁ܫܠܡܟ݂ ܐܦܱ݁ܦ݂ܪܱܐ ܫܱܒ݂ܝܐ ܕ݁ܥܱܡܝ ܒ݁ܝܫܘܥ ܡܫܻܝܚܐ
Philemon 1:24 ܘܡܱܪܩܘܣ ܘܱܐܪܻܣܛܱܪܟ݂ܘܣ ܘܕ݂ܻܡܱܐ ܘܠܘܩܱܐ ܡܥܱܕ݁ܪܢܱܝ
Philemon 1:25 ܛܱܝܒ݁ܘܬ݂ܗ ܕ݁ܡܪܱܢ ܝܫܘܥ ܡܫܻܝܚܐ ܥܱܡ ܪܘܚܟ݂ܘܢ ܐܱܡܻܝܢ
Hebrews 1:1 ܒ݁ܟ݂ܠ ܡܢܱܘܢ ܘܱܒ݂ܟ݂ܠ ܕ݁ܡܘܢ ܡܱܠܠ ܐܱܠܗܐ ܥܱܡ ܐܱܒ݂ܗܱܝܢ ܒܱ݁ܢܒ݂ܻܝܐ ܡܢ ܩܕ݂ܻܝܡ
Hebrews 1:2 ܘܱܒ݂ܗܠܝܢ ܝܱܘܡܬ݂ܐ ܐ_ܚܪܝܐ ܡܱܠܠ ܥܱܡܱܢ ܒܱ݁ܒ݂ܪܗ ܕ݁ܠܗ ܣܡ ܝܪܬ݁ܐ ܕ݁ܟ݂ܠܡܕ݁ܡ ܘܒ݂ܗ ܥܒ݂ܱܕ݂ ܠܥܠܡܐ
Hebrews 1:3 ܕ݁ܗܘܝܘ ܨܡܚܐ ܕ݁ܫܘܒ݂ܚܗ ܘܨܱܠܡܐ ܕܻ݁ܐܝܬ݂ܘܬ݂ܗ ܘܱܐܚܻܝܕ݂ ܟ݁ܠ ܒ݁ܚܱܝܠܐ ܕ݁ܡܠܬ݂ܗ ܘܗܘ ܒܱ݁ܩܢܘܡܗ ܥܒ݂ܱܕ݂ ܕ݁ܘܟ݁ܝܐ ܕܱ݁ܚܛܗܱܝܢ ܘܻܝܬ݂ܒ݂ ܥܱܠ ܝܱܡܻܝܢܐ ܕ݁ܪܱܒ݁ܘܬ݂ܐ ܒܱ݁ܡܪܱܘܡܐ
Hebrews 1:4 ܘܗܢܐ ܟ݁ܠܗ ܝܻܪܒ݂ ܡܢ ܡܱܠܱܐܟ݂ܐ ܐܱܝܟ݂ ܡܐ ܕܱ݁ܡܝܱܬܱ݁ܪ ܫܡܐ ܕܻ݁ܝܪܬ݂ ܡܢ ܕܻ݁ܝܠܗܘܢ
Hebrews 1:5 ܠܱܐܝܢܐ ܓ݁ܝܪ ܡܢ ܡܱܠܱܐܟ݂ܐ ܡܡܬ݂ܘܡ ܐܡܱܪ ܐܱܠܗܐ ܕ݁ܒ݂ܪܝ ܐܱܢ_ܬ݁ ܐܢܐ ܝܱܘܡܢܐ ܝܻܠܕ݁ܬ݁ܟ݂ ܘܬ݂ܘܒ݂ ܕ݁ܐܢܐ ܐܗܘܐ ܠܗ ܠܱܐܒ݂ܐ ܘܗܘ ܢܗܘܐ ܠܻܝ ܠܱܒ݂ܪܐ
Hebrews 1:6 ܬ݁ܘܒ݂ ܕ݁ܝܢ ܐܡܱܬ݂ܝ ܕ݁ܡܱܥܠ ܒ݁ܘܟ݂ܪܐ ܠܥܠܡܐ ܐܡܱܪ ܕ݁ܠܗ ܢܣܓ݁ܕ݂ܘܢ ܟ݁ܠܗܘܢ ܡܱܠܱܐܟ݂ܐ ܕܱ݁ܐܠܗܐ
Hebrews 1:7 ܥܱܠ ܡܱܠܱܐܟ݂ܐ ܕ݁ܝܢ ܗܟ݂ܱܢܐ ܐܡܱܪ ܕܱ݁ܥܒ݂ܱܕ݂ ܡܱܠܱܐܟ݂ܱܘܗ_ܝ ܪܘܚ ܘܱܡܫܱܡܫܢܱܘܗ_ܝ ܢܘܪ ܝܩܕ݁ܐ
Hebrews 1:8 ܥܱܠ ܒ݁ܪܐ ܕ݁ܝܢ ܐܡܱܪ ܕ݁ܟ݂ܘܪܣܝܟ݂ ܕܻ݁ܝܠܟ݂ ܐܱܠܗܐ ܠܥܠܱܡ ܥܠܡܻܝܢ ܫܱܒ݂ܛܐ ܦ݁ܫܻܝܛܐ ܫܱܒ݂ܛܐ ܕ݁ܡܱܠܟ݁ܘܬ݂ܟ݂
Hebrews 1:9 ܪܚܡܬ݁ ܟܻ݁ܐܢܘܬ݂ܐ ܘܱܣܢܱܝܬ݁ ܥܱܘܠܐ ܡܛܠ ܗܢܐ ܡܱܫܚܟ݂ ܐܱܠܗܐ ܐܱܠܗܟ݂ ܡܫܚܐ ܕ݁ܚܱܕ݂ܘܬ݂ܐ ܝܱܬܻ݁ܝܪ ܡܢ ܚܱܒ݂ܪܱܝܟ݁
Hebrews 1:10 ܘܬ݂ܘܒ݂ ܐܱܢ_ܬ݁ ܡܢ ܒ݁ܪܻܝܫܻܝܬ݂ ܣܡܬ݁ ܫܬ݂ܐܣܝܗ ܕܱ݁ܐܪܥܐ ܘܱܫܡܱܝܐ ܥܒ݂ܕ݂ ܐܻܝܕ݂ܱܝܟ݁ ܐܢܘܢ
Hebrews 1:11 ܗܢܘܢ ܢܥܒ݁ܪܘܢ ܘܱܐܢ_ܬ݁ ܩܱܝܡ ܐܱܢ_ܬ݁ ܘܟ݂ܠܗܘܢ ܐܱܝܟ݂ ܢܱܚܬ݁ܐ ܢܒ݂ܠܘܢ
Hebrews 1:12 ܘܱܐܝܟ݂ ܬܱ݁ܟ݂ܣܻܝܬ݂ܐ ܬ݁ܥܘܦ݂ ܐܢܘܢ ܗܢܘܢ ܢܬ݂ܚܱܠܦ݂ܘܢ ܘܱܐܢ_ܬ݁ ܐܱܝܟ݂ ܕܻ݁ܐܝܬ݂ܱܝܟ݁ ܐܱܢ_ܬ݁ ܘܱܫܢܱܝܟ݁ ܠܐ ܢܓ݂ܡܪܢ
Hebrews 1:13 ܠܡܱܢ ܕ݁ܝܢ ܡܢ ܡܱܠܱܐܟ݂ܐ ܡܡܬ݂ܘܡ ܐܡܱܪ ܕ݁ܬ݂ܒ݂ ܡܢ ܝܱܡܻܝܢܝ ܥܕ݂ܱܡܐ ܕ݁ܐܣܻܝܡ ܒ݁ܥܠܕ݁ܒ݂ܒ݂ܱܝܟ݁ ܟ݁ܘܒ݂ܫܐ ܬ݁ܚܝܬ݂ ܪܓ݂ܠܱܝܟ݁
Hebrews 1:14 ܠܐ ܗܐ ܟ݁ܠܗܘܢ ܐܻܝܬ݂ܱܝܗܘܢ ܪܘܚܐ ܕ݁ܬ݂ܫܡܫܬ݁ܐ ܕ݁ܡܫܬܱ݁ܕ݂ܪܻܝܢ ܒ݁ܬ݂ܫܡܫܬ݁ܐ ܡܛܠ ܐܱܝܠܝܢ ܕܱ݁ܥܬ݂ܻܝܕ݂ܻܝܢ ܠܡܻܐܪܱܬ݂ ܚܱܝܐ
Hebrews 2:1 ܡܛܠ ܗܢܐ ܚܱܝܒ݂ܻܝܢܱܢ ܕ݁ܝܱܬܻ݁ܝܪܐܝܻܬ݂ ܢܗܘܐ ܙܗܻܝܪܻܝܢ ܒ݁ܡܕ݁ܡ ܕܱ݁ܫܡܱܥܢ ܕ݁ܠܐ ܢܦ݁ܠ
Hebrews 2:2 ܐܢ ܓ݁ܝܪ ܡܠܬ݂ܐ ܕ݁ܐܬ݂ܡܱܠܠܱܬ݂ ܒ݁ܝܱܕ݂ ܡܱܠܱܐܟ݂ܐ ܐܫܬܱ݁ܪܪܱܬ݂ ܘܟ݂ܠ ܕ݁ܫܱܡܥܗ ܘܱܥܒ݂ܱܪ ܥܠܝܗ ܩܱܒ݁ܠ ܦ݁ܘܪܥܢܐ ܒ݁ܟ݂ܻܐܢܘܬ݂ܐ
Hebrews 2:3 ܐܱܝܟܱ݁ܢܐ ܚܢܱܢ ܢܥܪܘܩ ܐܢ ܢܱܒ݂ܣܐ ܥܱܠ ܐܱܝܠܝܢ ܕ݁ܗܢܘܢ ܐܢܘܢ ܚܱܝܱܝܢ ܗܢܘܢ ܕ݁ܫܱܪܻܝܘ ܡܢ ܡܪܱܢ ܠܡܬ݂ܡܱܠܠܘ ܘܡܢ ܐܱܝܠܝܢ ܕ݁ܡܢܗ ܫܡܱܥܘ ܒܱ݁ܢ ܐܫܬܱ݁ܪܱܪܘ
Hebrews 2:4 ܟܱ݁ܕ݂ ܣܗܕ݂ ܥܠܱܝܗܘܢ ܐܱܠܗܐ ܒ݁ܐܬ݂ܘܬ݂ܐ ܘܱܒ݂ܬ݂ܕ݂ܡܪܬ݂ܐ ܘܱܒ݂ܚܱܝܠܐ ܡܫܱܚܠܦ݂ܐ ܘܱܒ݂ܦ݂ܘܠܓ݂ܐ ܕ݁ܪܘܚܐ ܕ݁ܩܘܕ݂ܫܐ ܕ݁ܐܬ݂ܻܝܗܒ݂ܘ ܐܱܝܟ݂ ܨܒ݂ܝܢܗ
Hebrews 2:5 ܠܐ ܗ_ܘܐ ܓ݁ܝܪ ܠܡܱܠܱܐܟ݂ܐ ܫܱܥܒ݁ܕ݂ ܥܠܡܐ ܕܱ݁ܥܬ݂ܻܝܕ݂ ܕܱ݁ܥܠܱܘܗ_ܝ ܡܡܱܠܠܻܝܢܱܢ
Hebrews 2:6 ܐܠܐ ܐܱܝܟ݂ ܕ݁ܡܱܣܗܕ݂ ܟ݁ܬ݂ܒ݂ܐ ܘܐܡܱܪ ܡܢܱܘ ܓܱ݁ܒ݂ܪܐ ܕ݁ܥ_ܗܱܕ݁ܬ݁ܝܗ_ܝ ܘܱܒ݂ܪܗ ܕ݁ܐ_ܢܫܐ ܕܱ݁ܣܥܱܪܬ݁ܝܗ_ܝ
Hebrews 2:7 ܐܱܡܟ݂ܬ݁ܝܗ_ܝ ܩܱܠܻܝܠ ܡܢ ܡܱܠܱܐܟ݂ܐ ܬ݁ܫܒ݁ܘܚܬ݁ܐ ܘܻܐܝܩܪܐ ܣܡܬ݁ ܒ݁ܪܻܝܫܗ ܘܱܐܫܠܛܬ݁ܝܗ_ܝ ܒܱ݁ܥܒ݂ܕ݂ܐ ܕܻ݁ܐܝܕ݂ܱܝܟ݁
Hebrews 2:8 ܘܟ݂ܠ ܡܕ݁ܡ ܫܱܥܒ݁ܕ݁ܬ݁ ܬ݁ܚܝܬ݂ ܪܓ݂ܠܱܘܗ_ܝ ܒ݁ܗܝ ܕ݁ܝܢ ܕ݁ܟ݂ܠ ܡܕ݁ܡ ܫܱܥܒ݁ܕ݂ ܠܗ ܠܐ ܫܒ݂ܱܩ ܡܕ݁ܡ ܕ݁ܠܐ ܡܫܱܥܒܱ݁ܕ݂ ܗܫܐ ܕ݁ܝܢ ܠܐ ܥܕ݂ܱܟܻ݁ܝܠ ܚܙܝܢܱܢ ܕ݁ܟ݂ܠ ܡܕ݁ܡ ܡܫܱܥܒܱ݁ܕ݂ ܠܗ
Hebrews 2:9 ܗܱܘ ܕ݁ܝܢ ܕ݁ܡܱܟ݂ ܩܱܠܻܝܠ ܡܢ ܡܱܠܱܐܟ݂ܐ ܚܙܝܢܱܢ ܕ݁ܗܘܝܘ ܝܫܘܥ ܡܛܠ ܚܱܫܐ ܕ݁ܡܱܘܬ݁ܗ ܘܬ݂ܫܒ݁ܘܚܬ݁ܐ ܘܻܐܝܩܪܐ ܣܻܝܡ ܒ݁ܪܻܝܫܗ ܗܘ ܓ݁ܝܪ ܒ݁ܛܱܝܒ݁ܘܬ݂ܗ ܐܱܠܗܐ ܚܠܦ݂ ܟ݁ܠܢܫ ܛܥܡ ܡܱܘܬ݁ܐ
Hebrews 2:10 ܝܐܐ ܗ_ܘܐ ܓ݁ܝܪ ܠܗܱܘ ܕ݁ܟ݂ܠ ܒܻ݁ܐܝܕ݂ܗ ܘܟ݂ܠ ܡܛܠܬ݂ܗ ܘܱܒ݂ܢܱܝܐ ܣܱܓܻ݁ܝܐܐ ܐܱܥܠ ܠܬ݂ܫܒ݁ܘܚܬ݁ܐ ܕܱ݁ܠܪܻܝܫܐ ܕ݁ܚܱܝܱܝܗܘܢ ܒ݁ܚܱܫܗ ܢܓ݂ܡܪܻܝܘܗ_ܝ
Hebrews 2:11 ܗܱܘ ܓ݁ܝܪ ܕ݁ܩܱܕ݁ܫ ܘܗܢܘܢ ܕ݁ܐܬ݂ܩܱܕܱ݁ܫܘ ܡܢ ܚܱܕ݂ ܐܢܘܢ ܟ݁ܠܗܘܢ ܡܛܠ ܗܢܐ ܠܐ ܒ݁ܗܬ݂ ܕ݁ܢܩܪܐ ܐܢܘܢ ܐܱܚܱܘܗ_ܝ
Hebrews 2:12 ܟܱ݁ܕ݂ ܐܡܱܪ ܐܣܱܒܱ݁ܪ ܫܡܟ݂ ܠܱܐܚܱܝ ܘܱܒ݂ܓ݂ܱܘܗ ܕ݁ܥܻܕ݁_ܬ݁ܐ ܐܫܱܒ݁ܚܟ݂
Hebrews 2:13 ܘܬ݂ܘܒ݂ ܕ݁ܐܢܐ ܐܗܘܐ ܬ݁ܟ݂ܻܝܠ ܥܠܱܘܗ_ܝ ܘܬ݂ܘܒ݂ ܗܐ ܐܢܐ ܘܱܒ݂ܢܱܝܐ ܕ݁ܝܱܗ_ܒ݂ ܠܻܝ ܐܱܠܗܐ
Hebrews 2:14 ܡܛܠ ܓ݁ܝܪ ܕܱ݁ܒ݂ܢܱܝܐ ܐܫܬܱ݁ܘܬܱ݁ܦ݂ܘ ܒ݁ܒ݂ܣܪܐ ܘܱܕ݂ܡܐ ܐܦ݂ ܗܘ ܒ݁ܗ ܒܱ݁ܕ݂ܡܘܬ݂ܐ ܐܫܬܱ݁ܘܬܱ݁ܦ݂ ܒ݁ܗܝܢ ܒ݁ܗܠܝܢ ܕܱ݁ܒ݂ܡܱܘܬ݁ܗ ܢܒܱܛܠ ܠܡܱܢ ܕܱ݁ܐܚܻܝܕ݂ ܫܘܠܛܢܐ ܕ݁ܡܱܘܬ݁ܐ ܕܻ݁ܐܝܬ݂ܱܘܗ_ܝ ܣܛܢܐ
Hebrews 2:15 ܘܢܫܪܐ ܠܗܢܘܢ ܐܱܝܠܝܢ ܕܱ݁ܒ݂ܕ݂ܚܠܬ݂ܐ ܕ݁ܡܱܘܬ݁ܐ ܒ݁ܟ݂ܠܗܘܢ ܚܱܝܱܝܗܘܢ ܡܫܱܥܒ݁ܕ݂ܻܝܢ ܗ_ܘܱܘ ܠܥܱܒ݂ܕ݁ܘܬ݂ܐ
Hebrews 2:16 ܠܐ ܗ_ܘܐ ܓ݁ܝܪ ܥܱܠ ܡܱܠܱܐܟ݂ܐ ܡܱܫܠܱܛ ܗ_ܘܐ ܡܱܘܬ݁ܐ ܐܠܐ ܥܱܠ ܙܱܪܥܗ ܕܱ݁ܐܒ݂ܪܗܡ ܡܱܫܠܱܛ ܗ_ܘܐ
Hebrews 2:17 ܡܛܠ ܗܢܐ ܙܕ݂ܩ ܗ_ܘܐ ܕܱ݁ܒ݂ܟ݂ܠ ܡܕ݁ܡ ܢܬ݁ܕܱ݁ܡܐ ܠܱܐܚܱܘܗ_ܝ ܕ݁ܢܗܘܐ ܡܪܱܚܡܢܐ ܘܪܱܒ݂ ܟ݁ܘܡܪܐ ܡܗܱܝܡܢܐ ܒ݁ܕ݂ܱܐܠܗܐ ܘܢܗܘܐ ܡܚܱܣܐ ܥܱܠ ܚܛܗܱܘܗ_ܝ ܕ݁ܥܱܡܐ
Hebrews 2:18 ܒ݁ܗܝ ܓ݁ܝܪ ܕ݁ܗܘ ܚܱܫ ܘܐܬ݂ܢܱܣܻܝ ܡܫܟܱ݁ܚ ܕܱ݁ܢܥܱܕܱ݁ܪ ܠܱܐܝܠܝܢ ܕ݁ܡܬ݂ܢܱܣܝܢ
Hebrews 3:1 ܡܟܻ݁ܝܠ ܐܱܚܱܝ ܩܱܕܻ݁ܝܫܐ ܕ݁ܐܬ݂ܩܪܻܝܬ݁ܘܢ ܒ݁ܩܪܝܢܐ ܕ݁ܡܢ ܫܡܱܝܐ ܚܙܱܐܘܗ_ܝ ܠܗܢܐ ܫܠܻܝܚܐ ܘܪܱܒ݂ ܟ݁ܘܡܪܐ ܕ݁ܬ݂ܱܘܕܻ݁ܝܬ݂ܱܢ ܝܫܘܥ ܡܫܻܝܚܐ
Hebrews 3:2 ܕܱ݁ܡܗܱܝܡܱܢ ܠܡܱܢ ܕ݁ܥܱܒ݂ܕ݁ܗ ܐܱܝܟ݂ ܡܘܫܐ ܒ݁ܟ݂ܠܗ ܒܱ݁ܝܬ݁ܗ
Hebrews 3:3 ܣܱܓܻ݁ܝܐܐ ܗ_ܝ ܓ݁ܝܪ ܬ݁ܫܒ݁ܘܚܬ݁ܗ ܕ݁ܗܢܐ ܛܒ݂ ܡܢ ܕ݁ܡܘܫܐ ܐܱܝܟܱ݁ܢܐ ܕ݁ܣܱܓܻ݁ܝ ܐܻܝܩܪܐ ܕ݁ܒ݂ܱܢܝܗ ܕ݁ܒ݂ܱܝܬ݁ܐ ܛܒ݂ ܡܢ ܒ݁ܢܝܢܗ
Hebrews 3:4 ܟ݁ܠ ܒܱ݁ܝܬ݁ܐ ܓ݁ܝܪ ܡܢ ܐ_ܢܫ ܗ_ܘ ܡܬ݂ܒ݁ܢܐ ܗܱܘ ܕ݁ܝܢ ܕ݁ܒ݂ܢܐ ܟ݁ܠ ܐܱܠܗܐ ܗ_ܘ
Hebrews 3:5 ܘܡܘܫܐ ܐܱܝܟ݂ ܥܱܒ݂ܕ݁ܐ ܐܬ݂ܗܱܝܡܱܢ ܒ݁ܒ݂ܱܝܬ݁ܐ ܟ݁ܠܗ ܠܣܗܕ݁ܘܬ݂ܐ ܕܱ݁ܐܝܠܝܢ ܕܱ݁ܥܬ݂ܻܝܕ݂ܢ ܗ_ܘܱܝ ܠܡܬ݂ܡܱܠܠܘ ܒܻ݁ܐܝܕ݂ܗ
Hebrews 3:6 ܡܫܻܝܚܐ ܕ݁ܝܢ ܐܱܝܟ݂ ܒ݁ܪܐ ܥܱܠ ܒܱ݁ܝܬ݁ܗ ܘܻܐܝܬ݂ܱܘܗ_ܝ ܒܱ݁ܝܬ݁ܗ ܚܢܱܢ ܐܢ ܥܕ݂ܱܡܐ ܠܚܱܪܬ݂ܐ ܢܐܚܘܕ݂ ܓܱ݁ܠܝܘܬ݂ ܐܱܦ݁ܐ ܘܫܘܒ݂ܗܪܐ ܕ݁ܣܱܒ݂ܪܗ
Hebrews 3:7 ܡܛܠ ܕ݁ܐܡܪܱܬ݂ ܪܘܚܐ ܕ݁ܩܘܕ݂ܫܐ ܕ݁ܝܱܘܡܢܐ ܐܢ ܒ݁ܩܠܗ ܬ݁ܫܡܥܘܢ
Hebrews 3:8 ܠܐ ܬ݁ܩܱܫܘܢ ܠܒܱ݁ܘܬ݂ܟ݂ܘܢ ܠܡܱܪܓ݁ܙܘܬ݂ܗ ܐܱܝܟ݂ ܡܡܱܪܡܪܢܐ ܘܱܐܝܟ݂ ܝܱܘܡܐ ܕ݁ܢܣܝܘܢܐ ܕܱ݁ܒ݂ܡܱܕ݂ܒ݁ܪܐ
Hebrews 3:9 ܕ݁ܢܱܣܝܘܢܝ ܐܱܒ݂ܗܱܝܟ݁ܘܢ ܘܱܒ݂ܩܱܘ ܚܙܱܘ ܥܒ݂ܕ݂ܱܝ ܐܱܪܒ݁ܥܻܝܢ ܫܢܻܝܢ
Hebrews 3:10 ܡܛܠ ܗܢܐ ܡܐܢܱܬ݂ ܠܻܝ ܒ݁ܕ݂ܪܐ ܗܱܘ ܘܐܡܪܬ݂ ܕ݁ܥܱܡܐ ܗ_ܘ ܕ݁ܛܥܐ ܠܒ݁ܗܘܢ ܘܗܢܘܢ ܠܐ ܝܻܕ݂ܱܥܘ ܐܘܪܚܬ݂ܝ
Hebrews 3:11 ܘܱܐܝܟ݂ ܕܻ݁ܝܡܻܝܬ݂ ܒ݁ܪܘܓ݂ܙܝ ܕ݁ܠܐ ܢܥܠܘܢ ܠܱܢܝܚܬ݁ܝ
Hebrews 3:12 ܐܙܕܱ݁ܗ_ܪܘ ܗܟ݂ܻܝܠ ܐܱܚܱܝ ܕܱ݁ܠܡܐ ܢܗܘܐ ܒ݁ܐ_ܢܫ ܡܢܟ݂ܘܢ ܠܒ݁ܐ ܒܻ݁ܝܫܐ ܕ݁ܠܐ ܡܗܱܝܡܢ ܘܬ݂ܦ݂ܪܩܘܢ ܡܢ ܐܱܠܗܐ ܚܱܝܐ
Hebrews 3:13 ܐܠܐ ܒ݁ܥܱܘ ܡܢ ܢܱܦ݂ܫܟ݂ܘܢ ܟ݁ܠܗܘܢ ܝܱܘܡܬ݂ܐ ܥܕ݂ܱܡܐ ܠܝܱܘܡܐ ܕ݁ܡܬ݂ܩܪܐ ܝܱܘܡܢܐ ܕ݁ܠܐ ܢܬ݂ܩܱܫܐ ܐ_ܢܫ ܡܢܟ݂ܘܢ ܒ݁ܛܥܝܘܬ݂ܐ ܕܱ݁ܚܛܻܝܬ݂ܐ
Hebrews 3:14 ܐܬ݂ܚܱܠܱܛܢ ܓ݁ܝܪ ܥܱܡ ܡܫܻܝܚܐ ܐܢ ܡܢ ܪܻܝܫܻܝܬ݂ܐ ܘܱܥܕ݂ܱܡܐ ܠܱܐ_ܚܪܝܬ݁ܐ ܒ݁ܗ ܒܱ݁ܩܝܡܐ ܗܢܐ ܫܱܪܻܝܪܐ ܢܚܱܡܣܢ
Hebrews 3:15 ܐܱܝܟܱ݁ܢܐ ܕܱ݁ܐܡܻܝܪ ܕ݁ܝܱܘܡܢܐ ܐܢ ܒܱ݁ܪ_ܬ݂ ܩܠܗ ܬ݁ܫܡܥܘܢ ܠܐ ܬ݁ܩܱܫܘܢ ܠܒܱ݁ܘܬ݂ܟ݂ܘܢ ܠܡܱܪܓ݁ܙܘܬ݂ܗ
Hebrews 3:16 ܡܱܢ ܐܢܘܢ ܓ݁ܝܪ ܗܢܘܢ ܕܱ݁ܫܡܱܥܘ ܘܱܐܪܓ݁ܙܘܗ_ܝ ܠܐ ܟ݁ܠܗܘܢ ܗܠܝܢ ܕܱ݁ܢܦ݂ܱܩܘ ܡܢ ܡܨܪܝܢ ܒ݁ܝܱܕ݂ ܡܘܫܐ
Hebrews 3:17 ܘܒ݂ܱܐܝܠܝܢ ܡܐܢܱܬ݂ ܠܗ ܐܱܪܒ݁ܥܻܝܢ ܫܢܻܝܢ ܐܠܐ ܒ݁ܗܢܘܢ ܕܱ݁ܚܛܱܘ ܘܓ݂ܱܪܡܱܝܗܘܢ ܢܦ݂ܱܠܘ ܒ݁ܡܱܕ݂ܒ݁ܪܐ
Hebrews 3:18 ܘܥܱܠ ܐܱܝܠܝܢ ܝܻܡܐ ܕ݁ܠܐ ܢܥܠܘܢ ܠܱܢܝܚܬ݁ܗ ܐܠܐ ܥܱܠ ܗܢܘܢ ܕ݁ܠܐ ܐܬ݁ܛܦܻ݁ܝܣܘ
Hebrews 3:19 ܘܚܙܝܢܱܢ ܕ݁ܠܐ ܐܫܟܱ݁ܚܘ ܠܡܥܱܠ ܡܛܠ ܕ݁ܠܐ ܗܱܝܡܢܘ
Hebrews 4:1 ܢܕ݂ܚܱܠ ܗܟ݂ܻܝܠ ܕܱ݁ܠܡܐ ܟܱ݁ܕ݂ ܩܱܝܡ ܡܘܠܟ݁ܢܐ ܕ݁ܡܱܥܱܠܬ݁ܐ ܕ݁ܠܱܢܝܚܬ݁ܗ ܢܫܬ݁ܟ݂ܱܚ ܐ_ܢܫ ܡܢܟ݂ܘܢ ܕ݁ܦ݂ܐܫ ܡܢ ܕܱ݁ܠܡܥܱܠ
Hebrews 4:2 ܐܦ݂ ܚܢܱܢ ܓ݁ܝܪ ܐܣܬܱ݁ܒܱ݁ܪܢ ܐܱܝܟ݂ ܕ݁ܐܦ݂ ܗܢܘܢ ܐܠܐ ܠܐ ܐܱܘܬ݁ܪܱܬ݂ ܐܢܘܢ ܠܗܢܘܢ ܡܠܬ݂ܐ ܕܱ݁ܫܡܱܥܘ ܡܛܠ ܕ݁ܠܐ ܡܡܱܙܓ݂ܐ ܗ_ܘܬ݂ ܒ݁ܗܱܝܡܢܘܬ݂ܐ ܠܗܢܘܢ ܕ݁ܫܱܡܥܘܗ
Hebrews 4:3 ܥܐܠܻܝܢܱܢ ܕ݁ܝܢ ܠܱܢܝܚܬ݁ܐ ܚܢܱܢ ܐܱܝܠܝܢ ܕ݁ܗܱܝܡܢܢ ܐܱܝܟܱ݁ܢܐ ܕ݁ܝܢ ܐܡܱܪ ܐܱܝܟ݂ ܕܻ݁ܝܡܻܝܬ݂ ܒ݁ܪܘܓ݂ܙܝ ܕ݁ܠܐ ܢܥܠܘܢ ܠܱܢܝܚܬ݁ܝ ܕ݁ܗܐ ܥܒ݂ܕ݂ܱܘܗ_ܝ ܕܱ݁ܐܠܗܐ ܡܢ ܫܘܪܝܗ ܕ݁ܥܠܡܐ ܗܘܱܘ
Hebrews 4:4 ܐܱܝܟ݂ ܕ݁ܐܡܱܪ ܥܱܠ ܫܱܒ݁ܬ݂ܐ ܕ݁ܐܬ݁ܢܻܝܚ ܐܱܠܗܐ ܒ݁ܝܱܘܡܐ ܫܒ݂ܻܝܥܝܐ ܡܢ ܥܒ݂ܕ݂ܱܘܗ_ܝ ܟ݁ܠܗܘܢ
Hebrews 4:5 ܘܗܪܟ݁ܐ ܬ݁ܘܒ݂ ܐܡܱܪ ܕ݁ܠܐ ܢܥܠܘܢ ܠܱܢܝܚܬ݁ܝ
Hebrews 4:6 ܡܛܠ ܗܟ݂ܻܝܠ ܕܻ݁ܐܝܬ݂ ܗ_ܘܐ ܐܱܬ݂ܪܐ ܕ݁ܐ_ܢܫ ܐ_ܢܫ ܢܥܘܠ ܠܗ ܘܗܢܘܢ ܕ݁ܐܣܬܱ݁ܒܱ݁ܪܘ ܩܱܕ݂ܡܝܐ ܠܐ ܥܱܠܘ ܒܱ݁ܕ݂ܠܐ ܐܬ݁ܛܦܻ݁ܝܣܘ
Hebrews 4:7 ܬ݁ܘܒ݂ ܝܱܘܡܐ ܐ_ܚܪܻܢܐ ܣܐܡ ܡܢ ܒ݁ܬ݂ܱܪ ܙܱܒ݂ܢܐ ܣܱܓܻ݁ܝܐܐ ܐܱܝܟܱ݁ܢܐ ܕ݁ܡܢ ܠܥܠ ܟ݁ܬ݂ܻܝܒ݂ ܕ݁ܐܡܱܪ ܕܱ݁ܘܻܝܕ݂ ܕ݁ܝܱܘܡܢܐ ܐܢ ܒ݁ܩܠܗ ܬ݁ܫܡܥܘܢ ܠܐ ܬ݁ܩܱܫܘܢ ܠܒܱ݁ܘܬ݂ܟ݂ܘܢ
Hebrews 4:8 ܐܠܘ ܓ݁ܝܪ ܝܫܘܥ ܒܱ݁ܪ ܢܘܢ ܐܱܢܻܝܚ ܗ_ܘܐ ܐܢܘܢ ܠܐ ܐܡܱܪ ܗ_ܘܐ ܡܢ ܒ݁ܬ݂ܱܪܟ݁ܢ ܥܱܠ ܝܱܘܡܐ ܐ_ܚܪܻܢܐ
Hebrews 4:9 ܡܕ݂ܝܢ ܩܱܝܡ ܗ_ܘ ܠܡܱܫܒ݁ܬ݂ܘ ܠܥܱܡܗ ܕܱ݁ܐܠܗܐ
Hebrews 4:10 ܐܱܝܢܐ ܓ݁ܝܪ ܕ݁ܥܱܠ ܠܱܢܝܚܬ݁ܗ ܐܬ݁ܬ݁ܢܻܝܚ ܐܦ݂ ܗܘ ܡܢ ܥܒ݂ܕ݂ܱܘܗ_ܝ ܐܱܝܟ݂ ܕܱ݁ܐܠܗܐ ܡܢ ܕܻ݁ܝܠܗ
Hebrews 4:11 ܢܬ݂ܚܱܦܱ݁ܛ ܗܟ݂ܻܝܠ ܕ݁ܢܥܘܠ ܠܗܝ ܢܝܚܬ݁ܐ ܕ݁ܠܐ ܢܦ݁ܠ ܒܱ݁ܕ݂ܡܘܬ݂ܐ ܕ݁ܗܢܘܢ ܕ݁ܠܐ ܐܬ݁ܛܦܻ݁ܝܣܘ
Hebrews 4:12 ܚܱܝܐ ܗ_ܝ ܓ݁ܝܪ ܡܠܬ݂ܗ ܕܱ݁ܐܠܗܐ ܘܟ݂ܠ ܣܥܪܐ ܘܚܱܪܻܝܦ݂ܐ ܛܒ݂ ܡܢ ܣܱܦ݂ܣܻܪܐ ܕܱ݁ܬ݂ܪܝܢ ܦ݁ܘܡܝܗ ܘܥܐܠܐ ܥܕ݂ܱܡܐ ܠܦ݂ܘܪܫܢܐ ܕ݁ܢܱܦ݂ܫܐ ܘܱܕ݂ܪܘܚܐ ܘܱܕ݂ܫܪܝܬ݂ܐ ܘܱܕ݂ܡܘܚܐ ܘܱܕ݂ܓ݂ܱܪܡܐ ܘܕ݂ܝܢܐ ܡܱܚܫܒ݂ܬ݂ܐ ܘܬ݂ܱܪܥܝܬ݂ܐ ܕ݁ܠܒ݁ܐ
Hebrews 4:13 ܘܠܱܝܬ݁ ܒ݁ܪܻܝܬ݂ܐ ܕ݁ܛܱܫܝܐ ܡܢ ܩܕ݂ܡܝܗ ܐܠܐ ܟ݁ܠ ܡܕ݁ܡ ܥܱܪܛܠ ܘܱܓ݂ܠܐ ܩܕ݂ܡ ܥܱܝܢܱܘܗ_ܝ ܕ݁ܠܗ ܝܗܒܻ݁ܝܢܱܢ ܦ݁ܬ݂ܓ݂ܡܐ
Hebrews 4:14 ܡܛܠ ܕܻ݁ܐܝܬ݂ ܠܱܢ ܗܟ݂ܻܝܠ ܪܱܒ݁ ܟ݁ܘܡܪܐ ܪܱܒ݁ܐ ܝܫܘܥ ܡܫܻܝܚܐ ܒ݁ܪܗ ܕܱ݁ܐܠܗܐ ܕܱ݁ܣܠܩ ܠܱܫܡܱܝܐ ܢܚܱܡܣܢ ܒ݁ܬ݂ܱܘܕܻ݁ܝܬ݂ܗ
Hebrews 4:15 ܠܐ ܓ݁ܝܪ ܐܻܝܬ݂ ܠܱܢ ܪܱܒ݁ܟ݁ܘܡ̈̈ܪܐ ܕ݁ܠܐ ܡܨܐ ܕ݁ܢܚܱܫ ܥܱܡ ܟ݁ܪܻܝܗܘܬ݂ܱܢ ܐܠܐ ܕܱ݁ܡܢܱܣܱܝ ܒ݁ܟ݂ܠܡܕ݁ܡ ܐܱܟ݂ܘܬ݂ܱܢ ܣܛܱܪ ܡܢ ܚܛܻܝܬ݂ܐ
Hebrews 4:16 ܢܬ݂ܩܱܪܱܒ݂ ܗܟ݂ܻܝܠ ܒܱ݁ܓ݂ܠܐ ܥܻܝܢ ܠܟ݂ܘܪܣܝܐ ܕ݁ܛܱܝܒ݁ܘܬ݂ܗ ܕ݁ܢܣܱܒ݂ ܪܱܚܡܐ ܘܢܫܟܱ݁ܚ ܛܱܝܒ݁ܘܬ݂ܐ ܠܥܘܕ݂ܪܢܐ ܒ݁ܙܱܒ݂ܢܐ ܕ݁ܐܘܠܨܢܐ
Hebrews 5:1 ܟ݁ܠ ܪܱܒ݁ ܟ݁ܘܡܪܐ ܓ݁ܝܪ ܕ݁ܡܢ ܒ݁ܢܱܝܢܫܐ ܗܘܐ ܚܠܦ݂ ܒ݁ܢܱܝܢܫܐ ܩܐܡ ܥܱܠ ܐܱܝܠܝܢ ܕ݁ܕ݂ܱܐܠܗܐ ܐܢܝܢ ܕܱ݁ܢܩܱܪܒ݂ ܩܘܪܒ݁ܢܐ ܘܕ݂ܒ݂ܚܐ ܚܠܦ݂ ܚܛܗܐ
Hebrews 5:2 ܐܱܝܢܐ ܕ݁ܡܫܟܱ݁ܚ ܕ݁ܢܱܡܟ݂ ܢܱܦ݂ܫܗ ܘܢܚܱܫ ܥܱܡ ܐܱܝܠܝܢ ܕ݁ܠܐ ܝܕ݂ܥܻܝܢ ܘܛܥܝܢ ܡܛܠ ܕ݁ܐܦ݂ ܗܘ ܟ݁ܪܻܝܗܘܬ݂ܐ ܠܒ݂ܻܝܫ
Hebrews 5:3 ܘܡܛܠܬ݂ܗ ܚܱܝܒ݂ ܗ_ܘ ܕܱ݁ܐܝܟܱ݁ܢܐ ܕܱ݁ܚܠܦ݂ ܥܱܡܐ ܗܟ݂ܱܢܐ ܐܦ݂ ܚܠܦ݂ ܢܱܦ݂ܫܗ ܢܩܱܪܒ݂ ܥܱܠ ܚܛܗܱܘܗ_ܝ
Hebrews 5:4 ܘܠܐ ܗ_ܘܐ ܠܢܱܦ݂ܫܗ ܐ_ܢܫ ܢܣܒ݂ ܐܻܝܩܪܐ ܐܠܐ ܐܱܝܢܐ ܕ݁ܡܬ݂ܩܪܐ ܡܢ ܐܱܠܗܐ ܐܱܝܟܱ݁ܢܐ ܕܱ݁ܐܗܪܘܢ
Hebrews 5:5 ܗܟ݂ܱܢܐ ܐܦ݂ ܡܫܻܝܚܐ ܠܐ ܗ_ܘܐ ܢܱܦ݂ܫܗ ܫܱܒܱ݁ܚ ܕ݁ܢܗܘܐ ܪܱܒ݁ ܟ݁ܘܡܪܐ ܐܠܐ ܗܱܘ ܕ݁ܐܡܱܪ ܠܗ ܕ݁ܒ݂ܪܝ ܐܱܢ_ܬ݁ ܐܢܐ ܝܱܘܡܢܐ ܝܻܠܕ݁ܬ݁ܟ݂
Hebrews 5:6 ܐܱܝܟ݂ ܕ݁ܐܦ݂ ܒ݁ܕ݂ܘܟ݁ܬ݂ܐ ܐ_ܚܪܻܬ݂ܐ ܐܡܱܪ ܕܱ݁ܐܢ_ܬ݁ ܗ_ܘ ܟ݁ܘܡܪܐ ܠܥܠܱܡ ܒܱ݁ܕ݂ܡܘܬ݂ܗ ܕ݁ܡܱܠܟܻ݁ܝܙܕ݂ܩ
Hebrews 5:7 ܐܦ݂ ܟܱ݁ܕ݂ ܒ݁ܣܪܐ ܠܒ݂ܻܝܫ ܗ_ܘܐ ܒ݁ܥܘܬ݂ܐ ܘܬ݂ܱܟ݂ܫܦ݂ܬ݁ܐ ܒܱ݁ܓ݂ܥܬ݂ܐ ܚܱܝܠܬ݂ܢܻܝܬ݂ܐ ܘܱܒ݂ܕ݂ܡܥܐ ܩܱܪܒ݂ ܗ_ܘܐ ܠܡܱܢ ܕ݁ܡܫܟܱ݁ܚ ܗ_ܘܐ ܡܢ ܡܱܘܬ݁ܐ ܕ݁ܢܱܚܝܘܗ_ܝ ܘܐܫܬ݁ܡܱܥ
Hebrews 5:8 ܘܟ݂ܱܕ݂ ܛܒ݂ ܒ݁ܪܐ ܐܻܝܬ݂ܱܘܗ_ܝ ܡܢ ܕ݁ܚܠܬ݂ܐ ܘܚܱܫܐ ܕܱ݁ܣܒ݂ܱܠ ܝܱܠܦ݁ܗ ܠܡܫܬܱ݁ܡܥܢܘܬ݂ܐ
Hebrews 5:9 ܘܗܟ݂ܱܢܐ ܐܬ݂ܓ݁ܡܱܪ ܘܱܗܘܐ ܠܟ݂ܠܗܘܢ ܐܱܝܠܝܢ ܕ݁ܡܫܬܱ݁ܡܥܻܝܢ ܠܗ ܥܠܬ݂ܐ ܕ݁ܚܱܝܐ ܕܱ݁ܠܥܠܱܡ
Hebrews 5:10 ܘܐܫܬܱ݁ܡܱܗ ܡܢ ܐܱܠܗܐ ܪܱܒ݁ ܟ݁ܘܡܪܐ ܒܱ݁ܕ݂ܡܘܬ݂ܗ ܕ݁ܡܱܠܟܻ݁ܝܙܕ݂ܩ
Hebrews 5:11 ܥܠܱܘܗ_ܝ ܕ݁ܝܢ ܥܱܠ ܗܢܐ ܡܱܠܟܻ݁ܝܙܕ݂ܩ ܣܱܓܻ݁ܝܐܐ ܗ_ܝ ܠܱܢ ܡܠܬ݂ܐ ܠܡܻܐܡܪܗ ܘܥܱܣܩܐ ܠܱܡܦ݂ܱܫܩܘܬ݂ܗ ܡܛܠ ܕܱ݁ܗܘܱܝܬ݁ܘܢ ܠܟ݂ܘܢ ܟ݁ܪܻܝܗܐ ܒ݁ܡܱܫܡܱܥܬ݂ܟ݂ܘܢ
Hebrews 5:12 ܚܱܝܒ݂ܻܝܢ ܗܘܱܝܬ݁ܘܢ ܓ݁ܝܪ ܡܱܠܦ݂ܢܐ ܠܡܗܘܐ ܡܛܠ ܕ݁ܙܱܒ݂ܢܐ ܠܟ݂ܘܢ ܒ݁ܝܘܠܦ݁ܢܐ ܗܫܐ ܕ݁ܝܢ ܬ݁ܘܒ݂ ܣܢܻܝܩܻܝܢ ܐܢ_ܬ݁ܘܢ ܕ݁ܬ݂ܻܐܠܦ݁ܘܢ ܐܱܝܠܝܢ ܐܢܝܢ ܟ݁ܬ݂ܻܝܒ݂ܬ݂ܐ ܩܱܕ݂ܡܝܬ݂ܐ ܕ݁ܪܻܝܫ ܡܠܱܘܗ_ܝ ܕܱ݁ܐܠܗܐ ܘܱܗܘܱܝܬ݁ܘܢ ܠܟ݂ܘܢ ܣܢܻܝܩܐ ܥܱܠ ܚܱܠܒ݂ܐ ܘܠܐ ܥܱܠ ܡܐܟ݂ܘܠܬ݁ܐ ܫܱܪܻܝܪܬ݁ܐ
Hebrews 5:13 ܟ݁ܠܢܫ ܕ݁ܝܢ ܕ݁ܡܐܟ݂ܘܠܬ݁ܗ ܚܱܠܒ݂ܐ ܗ_ܘ ܠܐ ܡܱܦܱ݁ܣ ܒ݁ܡܠܬ݂ܐ ܕ݁ܟ݂ܻܐܢܘܬ݂ܐ ܡܛܠ ܕ݁ܫܱܒ݂ܪܐ ܗ_ܘ
Hebrews 5:14 ܕܱ݁ܓ݂ܡܻܝܪܐ ܗ_ܝ ܕ݁ܝܢ ܡܐܟ݂ܘܠܬ݁ܐ ܫܱܪܻܝܪܬ݁ܐ ܐܱܝܠܝܢ ܕ݁ܡܛܠ ܕܱ݁ܡܕ݂ܱܪܫܻܝܢ ܐܬ݂ܢܱܦܱ݁ܩܘ ܪܓ݂ܫܱܝܗܘܢ ܠܡܦ݂ܪܱܫ ܛܒ݂ܬ݂ܐ ܘܒ݂ܻܝܫܬ݁ܐ
Hebrews 6:1 ܡܛܠ ܗܢܐ ܢܫܒ݁ܘܩ ܫܘܪܝܐ ܕ݁ܡܠܬ݂ܗ ܕܱ݁ܡܫܻܝܚܐ ܘܢܻܐܬ݂ܐ ܠܱܓ݂ܡܻܝܪܘܬ݂ܐ ܐܱܘ ܠܡܐ ܬ݁ܘܒ݂ ܫܬ݂ܐܣܬ݁ܐ ܐ_ܚܪܻܬ݂ܐ ܡܱܪܡܝܬ݁ܘܢ ܠܱܬ݂ܝܒ݂ܘܬ݂ܐ ܡܢ ܥܒ݂ܕ݂ܐ ܡܻܝܬ݂ܐ ܘܱܠܗܱܝܡܢܘܬ݂ܐ ܕ݁ܒ݂ܱܐܠܗܐ
Hebrews 6:2 ܘܱܠܝܘܠܦ݁ܢܐ ܕ݁ܡܱܥܡܘܕ݂ܻܝܬ݂ܐ ܘܕ݂ܱܣܝܡ ܐܻܝܕ݂ܐ ܘܠܱܩܝܡܬ݁ܐ ܕ݁ܡܢ ܒ݁ܝܬ݂ ܡܻܝܬ݂ܐ ܘܱܠܕ݂ܻܝܢܐ ܕܱ݁ܠܥܠܱܡ
Hebrews 6:3 ܐܢ ܡܪܝܐ ܡܱܦ݁ܣ ܢܥܒ݁ܕ݂ ܗܕ݂ܐ
Hebrews 6:4 ܐܠܐ ܠܐ ܡܫܟ݁ܚܻܝܢ ܗܢܘܢ ܕܱ݁ܚܕ݂ܐ ܙܒ݂ܱܢ ܠܡܱܥܡܘܕ݂ܻܝܬ݂ܐ ܢܚܬ݂ܘ ܘܱܛܥܡܘ ܡܱܘܗܱܒ݂ܬ݁ܐ ܕ݁ܡܢ ܫܡܱܝܐ ܘܱܢܣܱܒ݂ܘ ܪܘܚܐ ܕ݁ܩܘܕ݂ܫܐ
Hebrews 6:5 ܘܱܛܥܡܘ ܡܠܬ݂ܐ ܛܒ݂ܬ݂ܐ ܕܱ݁ܐܠܗܐ ܘܚܱܝܠܐ ܕ݁ܥܠܡܐ ܕܱ݁ܥܬ݂ܻܝܕ݂
Hebrews 6:6 ܕ݁ܬ݂ܘܒ݂ ܢܚܛܘܢ ܕ݁ܡܢ ܕ݁ܪܻܝܫ ܢܬ݂ܚܱܕ݁ܬ݂ܘܢ ܠܱܬ݂ܝܒ݂ܘܬ݂ܐ ܘܡܢ ܕ݁ܪܻܝܫ ܢܙܩܦ݂ܘܢ ܠܱܒ݂ܪܗ ܕܱ݁ܐܠܗܐ ܘܱܢܨܱܥܪܘܢ
Hebrews 6:7 ܐܱܪܥܐ ܓ݁ܝܪ ܕ݁ܐܫܬ݁ܝܱܬ݂ ܡܛܪܐ ܕ݁ܐܬ݂ܐ ܠܗ ܙܱܒ݂ܢܻܝܢ ܣܱܓܻ݁ܝܐܢ ܘܱܐܘܥܝܱܬ݂ ܥܣܒ݁ܐ ܕ݁ܚܫܱܚ ܠܗܢܘܢ ܕ݁ܡܛܠܬ݂ܗܘܢ ܡܬ݂ܦܱ݁ܠܚܐ ܡܩܱܒ݁ܠܐ ܒ݁ܘܪܟ݁ܬ݂ܐ ܡܢ ܐܱܠܗܐ
Hebrews 6:8 ܐܢ ܗܘ ܕ݁ܝܢ ܕ݁ܬ݂ܱܦ݁ܩ ܩܘܪܛܒ݁ܐ ܘܕ݂ܱܪܕ݁ܪܐ ܗܘܝܐ ܠܗ ܡܱܣܠܱܝܬ݁ܐ ܘܠܐ ܪܱܚܻܝܩܐ ܡܢ ܠܱܘܛܬ݂ܐ ܐܠܐ ܚܱܪܬ݂ܗ ܝܱܩܕ݁ܢܐ ܗܘ
Hebrews 6:9 ܡܦܻ݁ܝܣܻܝܢܱܢ ܕ݁ܝܢ ܥܠܱܝܟ݁ܘܢ ܐܱܚܱܝ ܐܱܝܠܝܢ ܕ݁ܫܱܦܻ݁ܝܪܢ ܘܩܱܪܻܝܒ݂ܢ ܠܚܱܝܐ ܐܦ݂ܢ ܗܟ݂ܱܢܐ ܡܡܱܠܠܻܝܢܱܢ
Hebrews 6:10 ܠܐ ܗ_ܘܐ ܓ݁ܝܪ ܥܱܘܠ ܐܱܠܗܐ ܕ݁ܢܛܥܐ ܥܒ݂ܕ݂ܱܝܟ݁ܘܢ ܘܚܘܒ݁ܟ݂ܘܢ ܗܱܘ ܕ݁ܚܱܘܻܝܬ݁ܘܢ ܒܱ݁ܫܡܗ ܕ݁ܫܱܡܫܬ݁ܘܢ ܠܩܱܕܻ݁ܝܫܐ ܘܱܡܫܱܡܫܻܝܬ݁ܘܢ
Hebrews 6:11 ܨܒ݂ܝܢܱܢ ܕ݁ܝܢ ܕ݁ܐ_ܢܫ ܐ_ܢܫ ܡܢܟ݂ܘܢ ܗܻܝ ܗܕ݂ܐ ܚܦ݂ܻܝܛܘܬ݂ܐ ܢܚܱܘܐ ܠܫܘܡܠܝܐ ܕ݁ܣܱܒ݂ܪܟ݂ܘܢ ܥܕ݂ܱܡܐ ܠܚܱܪܬ݂ܐ
Hebrews 6:12 ܘܱܕ݂ܠܐ ܬ݁ܬ݂ܩܱܛܱܥ ܠܟ݂ܘܢ ܐܠܐ ܕ݁ܬ݂ܗܘܘܢ ܡܡܱܪܝܢܐ ܠܗܢܘܢ ܕܱ݁ܒ݂ܗܱܝܡܢܘܬ݂ܐ ܘܱܒ݂ܢܱܓܻ݁ܝܪܘܬ݂ ܪܘܚܐ ܗܘܱܘ ܝܪܬ݁ܐ ܕ݁ܡܘܠܟ݁ܢܐ
Hebrews 6:13 ܠܱܐܒ݂ܪܗܡ ܓ݁ܝܪ ܟܱ݁ܕ݂ ܡܠܱܟ݂ ܠܗ ܐܱܠܗܐ ܡܛܠ ܕ݁ܠܱܝܬ݁ ܗ_ܘܐ ܠܗ ܕ݁ܪܱܒ݁ ܡܢܗ ܕ݁ܢܻܐܡܐ ܒ݁ܗ ܝܻܡܐ ܒ݁ܢܱܦ݂ܫܗ
Hebrews 6:14 ܘܐܡܱܪ ܕܱ݁ܡܒ݂ܱܪܟ݂ܘ ܐܒܱ݁ܪܟ݂ܟ݂ ܘܡܱܣܓ݁ܝܘ ܐܱܣܓ݁ܝܟ݂
Hebrews 6:15 ܘܗܟ݂ܱܢܐ ܐܓ݂ܱܪ ܪܘܚܗ ܘܩܱܒ݁ܠ ܡܘܠܟ݁ܢܐ
Hebrews 6:16 ܒ݁ܢܱܝܢܫܐ ܓ݁ܝܪ ܒܱ݁ܕ݂ܪܱܒ݁ ܡܢܗܘܢ ܝܡܝܢ ܘܥܱܠ ܟ݁ܠ ܚܪܝܢ ܕ݁ܗܘܐ ܒܱ݁ܝܢܬ݂ܗܘܢ ܫܘܠܡܐ ܫܱܪܻܝܪܐ ܒ݁ܡܱܘܡܬ݂ܐ ܗܘܐ ܠܗ
Hebrews 6:17 ܡܛܠ ܗܢܐ ܝܱܬܻ݁ܝܪܐܝܻܬ݂ ܨܒ݂ܐ ܐܱܠܗܐ ܕܱ݁ܢܚܱܘܐ ܠܝܪܬ݁ܐ ܕ݁ܡܘܠܟ݁ܢܐ ܕ݁ܫܘܘ_ܕ݁ܝܗ ܠܐ ܡܫܬܱ݁ܚܠܱܦ݂ ܘܚܱܒ݂ܫܗ ܒ݁ܡܱܘܡܬ݂ܐ
Hebrews 6:18 ܕܱ݁ܒ݂ܬ݂ܱܪܬ݁ܝܢ ܨܒ݂ܘܢ ܕ݁ܠܐ ܡܫܬܱ݁ܚܠܦ݂ܢ ܕ݁ܠܐ ܡܫܟܱ݁ܚ ܐܱܠܗܐ ܕܱ݁ܢܕ݂ܱܓ݁ܠ ܒ݁ܗܝܢ ܒ݁ܘܝܐܐ ܪܱܒ݁ܐ ܢܗܘܐ ܠܱܢ ܕ݁ܐܬ݂ܓܱ݁ܘܱܣܢ ܒ݁ܗ ܘܢܐܚܘܕ݂ ܣܱܒ݂ܪܐ ܕܱ݁ܡܠܻܝܟ݂ ܠܱܢ
Hebrews 6:19 ܗܱܘ ܕܻ݁ܐܝܬ݂ܱܘܗ_ܝ ܠܱܢ ܐܱܝܟ݂ ܐܘܩܻܝܢܐ ܕܱ݁ܠܒ݂ܻܝܟ݂ ܒ݁ܢܱܦ݂ܫܱܢ ܕ݁ܠܐ ܬ݁ܬ݁ܙܻܝܥ ܘܥܐܠ ܠܓ݂ܱܘ ܡܢ ܐܱܦܱ݁ܝ ܬܱ݁ܪܥܐ
Hebrews 6:20 ܟܱ݁ܪ ܕ݁ܩܱܕ݁ܡ ܥܱܠ ܚܠܦ݂ܱܝܢ ܝܫܘܥ ܘܱܗܘܐ ܟ݁ܘܡܪܐ ܠܥܠܱܡ ܒܱ݁ܕ݂ܡܘܬ݂ܗ ܕ݁ܡܱܠܟܻ݁ܝܙܕ݂ܩ
Hebrews 7:1 ܗܢܐ ܕ݁ܝܢ ܡܱܠܟܻ݁ܝܙܕ݂ܩ ܐܻܝܬ݂ܱܘܗ_ܝ ܡܠܟ݂ ܫܠܻܝܡ ܟ݁ܘܡܪܐ ܕܱ݁ܐܠܗܐ ܡܪܱܝܡܐ ܘܗܘ ܐܱܪܥܗ ܠܱܐܒ݂ܪܗܡ ܟܱ݁ܕ݂ ܗܦ݂ܱܟ݂ ܡܢ ܚܱܪܒ݁ܐ ܕ݁ܡܱܠܟ݁ܐ ܘܒ݂ܱܪܟ݂ܗ
Hebrews 7:2 ܘܠܗ ܦ݁ܪܱܫ ܐܱܒ݂ܪܗܡ ܡܱܥܣܪܐ ܡܢ ܟ݁ܠܡܕ݁ܡ ܕܻ݁ܐܝܬ݂ ܗ_ܘܐ ܥܱܡܗ ܡܬ݂ܦܱ݁ܫܱܩ ܕ݁ܝܢ ܫܡܗ ܡܱܠܟ݁ܐ ܕ݁ܟ݂ܻܐܢܘܬ݂ܐ ܘܬ݂ܘܒ݂ ܡܠܟ݂ ܫܠܻܝܡ ܕܻ݁ܐܝܬ݂ܱܘܗ_ܝ ܡܱܠܟ݁ܐ ܕܱ݁ܫܠܡܐ
Hebrews 7:3 ܕ݁ܠܐ ܐܱܒ݂ܘܗ_ܝ ܘܠܐ ܐܡܗ ܐܬ݂ܟ݁ܬ݂ܒ݂ܘ ܒ݁ܫܱܪܒ݂ܬ݂ܐ ܘܠܐ ܪܻܝܫܻܝܬ݂ܐ ܕ݁ܝܱܘܡܱܘܗ_ܝ ܘܠܐ ܫܘܠܡܐ ܕ݁ܚܱܝܱܘܗ_ܝ ܐܠܐ ܒܱ݁ܕ݂ܡܘܬ݂ܐ ܕܱ݁ܒ݂ܪܗ ܕܱ݁ܐܠܗܐ ܡܩܱܘܝܐ ܟ݁ܘܡܪܘܬ݂ܗ ܠܥܠܱܡ
Hebrews 7:4 ܚܙܱܘ ܕ݁ܝܢ ܟ݁ܡܐ ܪܱܒ݂ ܗܢܐ ܕܱ݁ܐܒ݂ܪܗܡ ܪܻܝܫ ܐܱܒ݂ܗܬ݂ܐ ܠܗ ܝܱܗ_ܒ݂ ܡܱܥܣܪܐ ܕ݁ܪܻܫܝܬ݂ܐ
Hebrews 7:5 ܐܱܝܠܝܢ ܓ݁ܝܪ ܡܢ ܒ݁ܢܱܝ ܠܘܻܝ ܕܱ݁ܡܩܱܒ݁ܠܻܝܢ ܗ_ܘܱܘ ܟ݁ܘܡܪܘܬ݂ܐ ܦ݁ܘܩܕ݁ܢܐ ܐܻܝܬ݂ ܗ_ܘܐ ܠܗܘܢ ܕ݁ܢܡܘܣܐ ܕ݁ܢܣܒ݂ܘܢ ܡܱܥܣܪܐ ܡܢ ܥܱܡܐ ܗܢܘܢ ܡܢ ܐܱܚܱܝܗܘܢ ܟܱ݁ܕ݂ ܐܦ݂ ܗܢܘܢ ܡܢ ܚܱܨܗ ܕܱ݁ܐܒ݂ܪܗܡ ܢܦ݂ܱܩܘ
Hebrews 7:6 ܗܢܐ ܕ݁ܝܢ ܕ݁ܠܐ ܟ݁ܬ݂ܻܝܒ݂ ܒ݁ܫܱܪܒ݂ܬ݂ܗܘܢ ܡܱܥܣܪܐ ܫܩܱܠ ܡܢ ܐܱܒ݂ܪܗܡ ܘܒ݂ܱܪܟ݂ܗ ܠܗܱܘ ܕ݁ܩܱܒ݁ܠ ܡܘܠܟ݁ܢܐ
Hebrews 7:7 ܕ݁ܠܐ ܚܪܝܢܐ ܕ݁ܝܢ ܗܱܘ ܕܱ݁ܒ݂ܨܻܝܪ ܡܬ݂ܒܱ݁ܪܱܟ݂ ܡܢ ܗܱܘ ܕܱ݁ܡܝܱܬܱ݁ܪ ܡܢܗ
Hebrews 7:8 ܘܗܪܟ݁ܐ ܒ݁ܢܱܝܢܫܐ ܕ݁ܡܝܬܻ݁ܝܢ ܢܣܒܻ݁ܝܢ ܡܱܥܣܪܐ ܠܗܱܠ ܕ݁ܝܢ ܗܱܘ ܕܱ݁ܐܣܗܕ݂ ܥܠܱܘܗ_ܝ ܟ݁ܬ݂ܒ݂ܐ ܕ݁ܚܱܝ ܗ_ܘ
Hebrews 7:9 ܘܱܐܝܟ݂ ܐ_ܢܫ ܢܻܐܡܱܪ ܒ݁ܝܱܕ݂ ܐܱܒ݂ܪܗܡ ܐܦ݂ ܠܘܻܝ ܗܱܘ ܕ݁ܡܱܥܣܪܐ ܢܣܒ݂ ܗ_ܘܐ ܐܦ݂ ܗܘ ܐܬ݂ܥܱܣܱܪ
Hebrews 7:10 ܥܕ݂ܱܟܻ݁ܝܠ ܓ݁ܝܪ ܒ݁ܚܱܨܗ ܗܘܐ ܕܱ݁ܐܒ݂ܘܗ_ܝ ܟܱ݁ܕ݂ ܐܱܪܥܗ ܠܡܱܠܟܻ݁ܝܙܕ݂ܩ
Hebrews 7:11 ܐܠܘ ܗܟ݂ܻܝܠ ܓ݁ܡܻܝܪܘܬ݂ܐ ܒ݁ܝܱܕ݂ ܟ݁ܘܡܪܘܬ݂ܐ ܕ݁ܠܘܝܐ ܐܻܝܬ݂ܝܗ ܗ_ܘܬ݂ ܕ݁ܒ݂ܗ ܣܻܝܡ ܢܡܘܣܐ ܠܥܱܡܐ ܠܡܢܐ ܡܬ݂ܒ݁ܥܐ ܗ_ܘܐ ܟ݁ܘܡܪܐ ܐ_ܚܪܻܢܐ ܕܱ݁ܢܩܘܡ ܒܱ݁ܕ݂ܡܘܬ݂ܗ ܕ݁ܡܱܠܟܻ݁ܝܙܕ݂ܩ ܐܡܱܪ ܕ݁ܝܢ ܕ݁ܒ݂ܱܕ݂ܡܘܬ݂ܗ ܕܱ݁ܐܗܪܘܢ ܢܗܘܐ
Hebrews 7:12 ܐܠܐ ܐܱܝܟܱ݁ܢܐ ܕܱ݁ܗܘܐ ܫܘܚܠܦ݂ܐ ܒ݁ܟ݂ܘܡܪܘܬ݂ܐ ܗܟ݂ܱܢܐ ܗܘܐ ܫܘܚܠܦ݂ܐ ܐܦ݂ ܒ݁ܢܡܘܣܐ
Hebrews 7:13 ܗܱܘ ܓ݁ܝܪ ܕ݁ܐܬ݂ܐܡܱܪ ܥܠܱܘܗ_ܝ ܗܠܝܢ ܡܢ ܫܱܪܒ݁ܬ݂ܐ ܗ_ܘ ܐ_ܚܪܻܬ݂ܐ ܐܬ݂ܻܝܠܕ݂ ܕ݁ܐ_ܢܫ ܡܡܬ݂ܘܡ ܡܢܗ ܠܐ ܫܱܡܫ ܒ݁ܡܱܕ݂ܒ݁ܚܐ
Hebrews 7:14 ܓܱ݁ܠܝܐ ܗ_ܝ ܓ݁ܝܪ ܕ݁ܡܢ ܝܻܗܘܕ݂ܐ ܕ݁ܢܱܚ ܡܪܱܢ ܡܢ ܫܱܪܒ݁ܬ݂ܐ ܕ݁ܠܐ ܐܡܱܪ ܥܠܝܗ ܡܘܫܐ ܡܕ݁ܡ ܥܱܠ ܟ݁ܘܡܪܘܬ݂ܐ
Hebrews 7:15 ܘܝܱܬܻ݁ܝܪܐܝܻܬ݂ ܬ݁ܘܒ݂ ܝܻܕ݂ܻܝܥܐ ܒ݁ܗܝ ܕ݁ܐܡܱܪ ܕ݁ܒ݂ܱܕ݂ܡܘܬ݂ܗ ܕ݁ܡܱܠܟܻ݁ܝܙܕ݂ܩ ܩܐܡ ܟ݁ܘܡܪܐ ܐ_ܚܪܻܢܐ
Hebrews 7:16 ܗܱܘ ܕ݁ܠܐ ܗ_ܘܐ ܒ݁ܢܡܘܣܐ ܕ݁ܦ݂ܘܩܕ݁ܢܐ ܦܱ݁ܓ݂ܪܢܝܐ ܗܘܐ ܐܠܐ ܒ݁ܚܱܝܠܐ ܕ݁ܚܱܝܐ ܕ݁ܠܐ ܡܫܬ݁ܪܝܢ
Hebrews 7:17 ܡܱܣܗܕ݂ ܓ݁ܝܪ ܥܠܱܘܗ_ܝ ܕܱ݁ܐܢ_ܬ݁ ܗ_ܘ ܟ݁ܘܡܪܐ ܠܥܠܱܡ ܒܱ݁ܕ݂ܡܘܬ݂ܗ ܕ݁ܡܱܠܟܻ݁ܝܙܕ݂ܩ
Hebrews 7:18 ܫܘܚܠܦ݂ܐ ܕ݁ܝܢ ܕܱ݁ܗܘܐ ܠܦ݂ܘܩܕ݁ܢܐ ܩܱܕ݂ܡܝܐ ܡܛܠ ܡܚܻܝܠܘܬ݂ܗ ܘܱܕ݂ܝܘܬ݂ܪܢ ܠܱܝܬ݁ ܗ_ܘܐ ܒ݁ܗ
Hebrews 7:19 ܡܕ݁ܡ ܓ݁ܝܪ ܠܐ ܓ݁ܡܱܪ ܢܡܘܣܐ ܥܱܠ ܕ݁ܝܢ ܚܠܦ݂ܱܘܗ_ܝ ܣܱܒ݂ܪܐ ܕܱ݁ܡܝܱܬܱ݁ܪ ܡܢܗ ܕ݁ܒ݂ܗ ܡܬ݂ܩܱܪܒ݂ܻܝܢܱܢ ܠܱܐܠܗܐ
Hebrews 7:20 ܘܫܱܪܪܗ ܠܱܢ ܒ݁ܡܱܘܡܬ݂ܐ
Hebrews 7:21 ܗܢܘܢ ܓ݁ܝܪ ܕ݁ܠܐ ܡܱܘܡܬ݂ܐ ܗܘܱܘ ܟ݁ܘܡܪܐ ܗܢܐ ܕ݁ܝܢ ܒ݁ܡܱܘܡܬ݂ܐ ܐܱܝܟ݂ ܕ݁ܐܡܱܪ ܠܗ ܒ݁ܝܱܕ݂ ܕܱ݁ܘܻܝܕ݂ ܕܻ݁ܝܡܐ ܡܪܝܐ ܘܠܐ ܢܕ݂ܱܓ݁ܠ ܕܱ݁ܐܢ_ܬ݁ ܗ_ܘ ܟ݁ܘܡܪܐ ܠܥܠܱܡ ܒܱ݁ܕ݂ܡܘܬ݂ܗ ܕ݁ܡܱܠܟܻ݁ܝܙܕ݂ܩ
Hebrews 7:22 ܗܢܐ ܟ݁ܠܗ ܡܝܱܬ݁ܪܐ ܕܻ݁ܝܱܬ݂ܻܩܻܐ ܗܕ݂ܐ ܕܱ݁ܗܘܐ ܒ݁ܗ ܥܱܪܒ݂ܐ ܝܫܘܥ
Hebrews 7:23 ܘܗܢܘܢ ܗܘܱܘ ܟ݁ܘܡܪܐ ܣܱܓܻ݁ܝܐܐ ܡܛܠ ܕ݁ܡܝܬܻ݁ܝܢ ܗ_ܘܱܘ ܘܠܐ ܡܫܬܱ݁ܒ݂ܩܻܝܢ ܗ_ܘܱܘ ܕܱ݁ܢܩܱܘܘܢ
Hebrews 7:24 ܗܢܐ ܕ݁ܝܢ ܡܛܠ ܕܱ݁ܠܥܠܱܡ ܩܱܝܡ ܠܐ ܥܒ݂ܪܐ ܟ݁ܘܡܪܘܬ݂ܗ
Hebrews 7:25 ܘܡܫܟܱ݁ܚ ܠܡܱܚܝܘ ܠܥܠܱܡ ܠܱܐܝܠܝܢ ܕ݁ܡܬ݂ܩܱܪܒ݂ܻܝܢ ܒܻ݁ܐܝܕ݂ܗ ܠܱܐܠܗܐ ܚܱܝ ܗ_ܘ ܓ݁ܝܪ ܒ݁ܟ݂ܠܙܒ݂ܱܢ ܘܡܱܣܩ ܨܠܘܬ݂ܐ ܚܠܦ݂ܱܝܗܘܢ
Hebrews 7:26 ܕܱ݁ܐܝܟ݂ ܗܢܐ ܓ݁ܝܪ ܟ݁ܘܡܪܐ ܐܦ݂ ܙܕ݂ܩ ܗ_ܘܐ ܠܱܢ ܕܱ݁ܟ݂ܝܐ ܕ݁ܠܐ ܒܻ݁ܝܫܘ ܘܱܕ݂ܠܐ ܛܘܠܫܐ ܕ݁ܦ݂ܱܪܻܝܩ ܡܢ ܚܛܗܐ ܘܱܡܪܱܝܱܡ ܠܥܠ ܡܢ ܫܡܱܝܐ
Hebrews 7:27 ܘܠܱܝܬ݁ ܠܗ ܐܘܠܨܢܐ ܟ݁ܠܝܘܡ ܐܱܝܟ݂ ܪܱܒܱ݁ܝ ܟ݁ܘܡܪܐ ܕ݁ܠܘܩܕ݂ܱܡ ܚܠܦ݂ ܚܛܗܱܘܗ_ܝ ܢܩܱܪܒ݂ ܕ݁ܒ݂ܚܐ ܘܗܝܕ݁ܝܢ ܚܠܦ݂ ܥܱܡܐ ܗܕ݂ܐ ܓ݁ܝܪ ܥܱܒ݂ܕ݁ܗ ܚܕ݂ܐ ܙܒ݂ܱܢ ܒ݁ܢܱܦ݂ܫܗ ܕ݁ܩܱܪܒ݂
Hebrews 7:28 ܢܡܘܣܐ ܓ݁ܝܪ ܒ݁ܢܱܝܢܫܐ ܗܘ ܟ݁ܪܻܝܗܐ ܡܩܻܝܡ ܟ݁ܘܡܪܐ ܡܠܬ݂ܐ ܕ݁ܝܢ ܕ݁ܡܱܘܡܬ݂ܐ ܕܱ݁ܗܘܬ݂ ܒ݁ܬ݂ܱܪ ܢܡܘܣܐ ܒ݁ܪܐ ܓ݁ܡܻܝܪܐ ܠܥܠܱܡ
Hebrews 8:1 ܪܻܝܫܐ ܕ݁ܝܢ ܕ݁ܟ݂ܠܗܝܢ ܐܻܝܬ݂ ܠܱܢ ܪܱܒ݁ ܟ݁ܘܡܪܐ ܐܱܝܢܐ ܕܻ݁ܝܬ݂ܒ݂ ܡܢ ܝܱܡܻܝܢܐ ܕ݁ܟ݂ܘܪܣܝܐ ܕ݁ܪܱܒ݁ܘܬ݂ܐ ܒܱ݁ܫܡܱܝܐ
Hebrews 8:2 ܘܱܗܘܐ ܡܫܱܡܫܢܐ ܕ݁ܒ݂ܝܬ݂ ܩܘܕ݂ܫܐ ܘܱܕ݂ܡܱܫܟ݁ܢܐ ܕܱ݁ܫܪܪܐ ܗܱܘ ܕܱ݁ܩܒ݂ܱܥ ܐܱܠܗܐ ܘܠܐ ܒܱ݁ܪܢܫܐ
Hebrews 8:3 ܟ݁ܠ ܪܱܒ݁ ܟ݁ܘܡܪܐ ܓ݁ܝܪ ܕ݁ܩܐܡ ܕܱ݁ܢܩܱܪܒ݂ ܩܘܪܒ݁ܢܐ ܘܕ݂ܒ݂ܚܐ ܡܛܠ ܗܢܐ ܙܕ݂ܩܐ ܗ_ܘܬ݂ ܐܦ݂ ܠܗܢܐ ܕ݁ܢܗܘܐ ܐܻܝܬ݂ ܠܗ ܡܕ݁ܡ ܕܱ݁ܢܩܱܪܒ݂
Hebrews 8:4 ܘܐܠܘ ܒܱ݁ܐܪܥܐ ܗ_ܘܐ ܐܦ݂ܠܐ ܟ݁ܘܡܪܐ ܗܘܐ ܗ_ܘܐ ܡܛܠ ܕܻ݁ܐܝܬ݂ܱܝܗܘܢ ܗ_ܘܱܘ ܟ݁ܘܡܪܐ ܕܱ݁ܡܩܱܪܒ݂ܻܝܢ ܗ_ܘܱܘ ܩܘܪܒ݁ܢܐ ܐܱܝܟ݂ ܕܱ݁ܒ݂ܢܡܘܣܐ
Hebrews 8:5 ܗܢܘܢ ܕܱ݁ܡܫܱܡܫܻܝܢ ܠܱܕ݂ܡܘܬ݂ܐ ܘܱܠܛܠܢܝܬ݂ܐ ܕ݁ܗܠܝܢ ܕ݁ܒ݂ܱܫܡܱܝܐ ܐܱܝܟ݂ ܕ݁ܐܬ݂ܐܡܱܪ ܠܡܘܫܐ ܟܱ݁ܕ݂ ܥܒ݂ܕ݂ ܗ_ܘܐ ܡܱܫܟ݁ܢܐ ܕܱ݁ܚܙܻܝ ܘܱܥܒ݂ܕ݂ ܟ݁ܠܡܕ݁ܡ ܒܱ݁ܕ݂ܡܘܬ݂ܐ ܗܝ ܕ݁ܐܬ݂ܚܱܙܝܱܬ݂ ܠܟ݂ ܒ݁ܛܘܪܐ
Hebrews 8:6 ܗܫܐ ܕ݁ܝܢ ܬ݁ܫܡܫܬ݁ܐ ܕܱ݁ܡܝܱܬ݁ܪܐ ܡܢ ܗܝ ܩܱܒ݁ܠ ܝܫܘܥ ܡܫܻܝܚܐ ܐܱܟ݂ܡܐ ܕܱ݁ܡܝܱܬ݁ܪܐ ܐܦ݂ ܕܻ݁ܝܱܬ݂ܻܝܩܻܐ ܗܝ ܕܱ݁ܥܒ݂ܻܝܕ݂ ܒ݁ܗ ܡܨܥܝܐ ܘܱܒ݂ܫܘܘ_ܕ݁ܝܐ ܕܱ݁ܡܝܱܬ݁ܪܻܝܢ ܡܢ ܕ݁ܗܝ ܐܬ݂ܝܱܗܒܱ݁ܬ݂
Hebrews 8:7 ܐܠܘ ܓ݁ܝܪ ܐܻܝܬ݂ܝܗ ܗ_ܘܬ݂ ܩܱܕ݂ܡܝܬ݁ܐ ܕ݁ܠܐ ܪܫܝܢ ܠܱܝܬ݁ ܗ_ܘܐ ܐܱܬ݂ܪܐ ܠܗܕ݂ܐ ܕ݁ܬ݂ܱܪܬ݁ܝܢ
Hebrews 8:8 ܪܫܐ ܠܗܘܢ ܓ݁ܝܪ ܘܐܡܱܪ ܕ݁ܗܐ ܝܱܘܡܬ݂ܐ ܐܬ݂ܝܢ ܐܡܱܪ ܡܪܝܐ ܘܐܓ݂ܡܘܪ ܥܱܠ ܒܱ݁ܝܬ݁ܐ ܕ݁ܒ݂ܝܬ݂ ܐܻܝܣܪܝܠ ܘܥܱܠ ܒܱ݁ܝܬ݁ܐ ܕ݁ܒ݂ܝܬ݂ ܝܻܗܘܕ݂ܐ ܕܻ݁ܝܱܬ݂ܻܩܻܐ ܚܕ݂ܱܬ݂ܐ
Hebrews 8:9 ܠܐ ܐܱܝܟ݂ ܗܝ ܕܻ݁ܝܱܬ݂ܻܩܻܐ ܕ݁ܝܗܒ݁ܬ݂ ܠܱܐܒ݂ܗܱܝܗܘܢ ܒ݁ܝܱܘܡܐ ܕ݁ܐܚܕ݁ܬ݂ ܒܻ݁ܐܝܕ݂ܗܘܢ ܘܱܐܦ݁ܩܬ݂ ܐܢܘܢ ܡܢ ܐܱܪܥܐ ܕ݁ܡܨܪܝܢ ܡܛܠ ܕ݁ܗܢܘܢ ܠܐ ܩܱܘܻܝܘ ܒ݁ܕ݂ܻܝܱܬ݂ܻܩܻܐ ܕܻ݁ܝܠܝ ܐܦ݂ ܐܢܐ ܒ݁ܣܻܝܬ݂ ܒ݁ܗܘܢ ܐܡܱܪ ܡܪܝܐ
Hebrews 8:10 ܗܕ݂ܐ ܕ݁ܝܢ ܕܻ݁ܝܱܬ݂ܻܩܻܐ ܕ݁ܐܬ݁ܠ ܠܒ݂ܱܝܬ݁ܐ ܕ݁ܒ݂ܝܬ݂ ܐܻܝܣܪܝܠ ܒ݁ܬ݂ܱܪ ܝܱܘܡܬ݂ܐ ܗܢܘܢ ܐܡܱܪ ܡܪܝܐ ܐܬ݁ܠܻܝܘܗ_ܝ ܠܢܡܘܣܝ ܒ݁ܡܱܕ݁ܥܱܝܗܘܢ ܘܥܱܠ ܠܒܱ݁ܘܬ݂ܗܘܢ ܐܟ݂ܬ݁ܒ݂ܻܝܘܗ_ܝ ܘܐܗܘܐ ܠܗܘܢ ܐܢܐ ܐܱܠܗܐ ܘܗܢܘܢ ܢܗܘܘܢ ܠܻܝ ܥܱܡܐ
Hebrews 8:11 ܘܠܐ ܢܱܠܦ݂ ܐ_ܢܫ ܠܒ݂ܱܪ ܡܕ݂ܻܝܢ_ܬ݁ܗ ܐܦ݂ܠܐ ܠܱܐܚܘܗ_ܝ ܘܢܻܐܡܱܪ ܕ݁ܕ݂ܱܥ ܠܡܪܝܐ ܡܛܠ ܕ݁ܟ݂ܠܗܘܢ ܢܕ݁ܥܘܢܢܝ ܡܢ ܙܥܘܪܗܘܢ ܘܱܥܕ݂ܱܡܐ ܠܩܱܫܻܝܫܗܘܢ
Hebrews 8:12 ܘܐܚܱܣܐ ܐܢܘܢ ܡܢ ܥܱܘܠܗܘܢ ܘܱܚܛܗܱܝܗܘܢ ܬ݁ܘܒ݂ ܠܐ ܐܬ݁ܕ݁ܟ݂ܱܪ ܠܗܘܢ
Hebrews 8:13 ܒ݁ܗܝ ܕ݁ܐܡܱܪ ܚܕ݂ܱܬ݂ܐ ܠܩܱܕ݂ܡܝܬ݁ܐ ܐܱܥܬ݁ܩܗ ܘܱܐܝܢܐ ܕܱ݁ܥܬ݂ܩ ܘܱܣܐܒ݂ ܩܱܪܻܝܒ݂ ܗ_ܘ ܠܱܚܒ݂ܠܐ
Hebrews 9:1 ܒ݁ܩܱܕ݂ܡܝܬ݁ܐ ܕ݁ܝܢ ܐܻܝܬ݂ ܗ_ܘܐ ܒ݁ܗ ܦ݁ܘܩܕ݂ܐ ܕ݁ܬ݂ܫܡܫܬ݁ܐ ܘܒ݂ܝܬ݂ ܩܘܕ݂ܫܐ ܥܠܡܢܝܐ
Hebrews 9:2 ܡܱܫܟ݁ܢܐ ܓ݁ܝܪ ܩܱܕ݂ܡܝܐ ܕ݁ܐܬ݂ܥܒ݂ܕ݂ ܐܻܝܬ݂ ܗ_ܘܐ ܒ݁ܗ ܡܢܪܬ݁ܐ ܘܦ݂ܬ݂ܘܪܐ ܘܱܠܚܡ ܐܱܦ݁ܐ ܘܡܬ݂ܩܪܐ ܗ_ܘܐ ܒ݁ܝܬ݂ ܩܘܕ݂ܫܐ
Hebrews 9:3 ܡܱܫܟ݁ܢܐ ܕ݁ܝܢ ܓܱ݁ܘܝܐ ܕܱ݁ܠܓ݂ܱܘ ܡܢ ܐܱܦܱ݁ܝ ܬܱ݁ܪܥܐ ܕܱ݁ܬ݂ܪܝܢ ܡܬ݂ܩܪܐ ܗ_ܘܐ ܩܕ݂ܘܫ ܩܘܕ݂ܫܐ
Hebrews 9:4 ܘܻܐܝܬ݂ ܗ_ܘܐ ܒ݁ܗ ܒ݁ܝܬ݂ ܒ݁ܣܡܐ ܕ݁ܕ݂ܱܗܒ݂ܐ ܘܩܻܒ݂ܘܬ݂ܐ ܕ݁ܕ݂ܻܝܱܬ݂ܻܩܻܐ ܕܱ݁ܩܪܻܝܡܐ ܟ݁ܠܗ ܒ݁ܕ݂ܱܗܒ݂ܐ ܘܻܐܝܬ݂ ܒ݁ܗ ܩܣܛܐ ܕ݁ܕ݂ܱܗܒ݂ܐ ܗܝ ܕܻ݁ܐܝܬ݂ ܗ_ܘܐ ܒ݁ܗ ܡܱܢ_ܢܐ ܘܫܱܒ݂ܛܐ ܕܱ݁ܐܗܪܘܢ ܗܱܘ ܕܱ݁ܐܦ݂ܪܱܥ ܘܠܘܚܐ ܕ݁ܕ݂ܻܝܱܬ݂ܻܩܻܐ
Hebrews 9:5 ܘܱܠܥܠ ܡܢܗ ܟ݁ܪܘܒ݂ܐ ܕ݁ܫܘܒ݂ܚܐ ܕ݁ܡܱܛܠܻܝܢ ܥܱܠ ܚܘܣܝܐ ܠܐ ܗ_ܘܐ ܕ݁ܝܢ ܙܱܒ݂ܢܐ ܗ_ܘ ܕ݁ܢܻܐܡܱܪ ܥܱܠ ܚܕ݂ܐ ܚܕ݂ܐ ܡܢ ܗܠܝܢ ܕ݁ܗܟ݂ܱܢܐ ܡܱܬ݂ܩܢܢ ܗ_ܘܱܝ
Hebrews 9:6 ܘܱܠܡܱܫܟ݁ܢܐ ܒܱ݁ܪܝܐ ܒ݁ܟ݂ܠܙܒ݂ܱܢ ܥܐܠܻܝܢ ܗ_ܘܱܘ ܟ݁ܘܡܪܐ ܘܱܡܫܱܠܡܻܝܢ ܗ_ܘܱܘ ܬ݁ܫܡܫܬ݁ܗܘܢ
Hebrews 9:7 ܠܡܱܫܟ݁ܢܐ ܕ݁ܝܢ ܕܱ݁ܠܓ݂ܱܘ ܡܢܗ ܚܕ݂ܐ ܗ_ܘ ܒ݁ܫܱܢ_ܬ݁ܐ ܒܱ݁ܠܚܘܕ݂ܱܘܗ_ܝ ܥܐܠ ܗ_ܘܐ ܪܱܒ݁ܟ݁ܘܡ̈̈ܪܐ ܒܱ݁ܕ݂ܡܐ ܗܱܘ ܕܱ݁ܡܩܱܪܒ݂ ܗ_ܘܐ ܚܠܦ݂ ܢܱܦ݂ܫܗ ܘܱܚܠܦ݂ ܣܱܟ݂ܠܘܬ݂ܗ ܕ݁ܥܱܡܐ
Hebrews 9:8 ܒ݁ܗܕ݂ܐ ܕ݁ܝܢ ܡܱܘܕ݁ܥܐ ܗ_ܘܬ݂ ܪܘܚܐ ܕ݁ܩܘܕ݂ܫܐ ܕ݁ܠܐ ܐܬ݂ܓܱ݁ܠܝܱܬ݂ ܥܕ݂ܱܟܻ݁ܝܠ ܐܘܪܚܐ ܕ݁ܩܱܕܻ݁ܝܫܐ ܟ݁ܡܐ ܙܱܒ݂ܢܐ ܕܻ݁ܐܝܬ݂ ܗ_ܘܐ ܩܝܡܐ ܠܡܱܫܟ݁ܢܐ ܩܱܕ݂ܡܝܐ
Hebrews 9:9 ܘܻܐܝܬ݂ܱܘܗ_ܝ ܗ_ܘܐ ܡܱܬ݂ܠܐ ܗܢܐ ܠܙܱܒ݂ܢܐ ܗܱܘ ܕ݁ܒ݂ܗ ܩܘܪܒ݁ܢܐ ܘܕ݂ܒ݂ܚܐ ܡܬ݂ܩܱܪܒ݂ܻܝܢ ܗ_ܘܱܘ ܐܱܝܠܝܢ ܕ݁ܠܐ ܡܫܟ݁ܚܻܝܢ ܗ_ܘܱܘ ܠܡܓ݂ܡܱܪ ܬܻ݁ܐܪܬ݁ܗ ܕ݁ܡܱܢ ܕܱ݁ܡܩܱܪܒ݂ ܠܗܘܢ
Hebrews 9:10 ܐܠܐ ܒ݁ܡܐܟ݂ܠܐ ܘܱܒ݂ܡܱܫܬ݁ܝܐ ܒܱ݁ܠܚܘܕ݂ ܘܱܒ݂ܡܱܥܡܘܕ݂ܝܬ݂ܐ ܕܱ݁ܙܢܻܝܢ ܙܢܻܝܢ ܕܻ݁ܐܝܬ݂ܱܝܗܝܢ ܦ݁ܘܩܕ݂ܐ ܕ݁ܒ݂ܣܪܐ ܕ݁ܣܻܝܡܻܝܢ ܥܕ݂ܱܡܐ ܠܙܱܒ݂ܢܐ ܕ݁ܬ݂ܘܪܨܐ
Hebrews 9:11 ܡܫܻܝܚܐ ܕ݁ܝܢ ܕ݁ܐܬ݂ܐ ܗܘܐ ܪܱܒ݁ܟ݁ܘܡ̈̈ܪܐ ܕ݁ܛܒ݂ܬ݂ܐ ܕܱ݁ܣܥܱܪ ܘܥܱܠ ܠܡܱܫܟ݁ܢܐ ܪܱܒ݁ܐ ܘܱܡܫܱܠܡܢܐ ܕ݁ܠܐ ܥܒ݂ܻܝܕ݂ ܒܻ݁ܐܝܕ݂ܱܝܐ ܘܠܐ ܗ_ܘܐ ܡܢ ܗܠܝܢ ܒ݁ܪܝܬ݂ܐ
Hebrews 9:12 ܘܠܐ ܥܱܠ ܒܱ݁ܕ݂ܡܐ ܕ݁ܨܻܦ݂ܪܝܐ ܘܱܕ݂ܥܓ݂ܠܐ ܐܠܐ ܒܱ݁ܕ݂ܡܐ ܕ݁ܢܱܦ݂ܫܗ ܥܱܠ ܚܕ݂ܐ ܙܒ݂ܱܢ ܠܒ݂ܝܬ݂ ܡܱܩܕ݁ܫܐ ܘܐܫܟܱ݁ܚ ܦ݁ܘܪܩܢܐ ܕܱ݁ܠܥܠܱܡ
Hebrews 9:13 ܐܢ ܓ݁ܝܪ ܕ݁ܡܐ ܕ݁ܨܻܦ݂ܪܝܐ ܘܱܕ݂ܥܓ݂ܠܐ ܘܩܛܡܐ ܕܱ݁ܥܓ݂ܠܬ݁ܐ ܡܬ݂ܪܣܣ ܗ_ܘܐ ܥܱܠ ܐܱܝܠܝܢ ܕ݁ܡܬ݁ܛܱܡܻܐܝܢ ܗ_ܘܱܘ ܘܱܡܩܱܕ݁ܫ ܠܗܘܢ ܠܕ݂ܘܟ݁ܝܐ ܕ݁ܒ݂ܣܪܗܘܢ
Hebrews 9:14 ܟ݁ܡܐ ܗܟ݂ܻܝܠ ܝܱܬܻ݁ܝܪܐܝܻܬ݂ ܕ݁ܡܗ ܕܱ݁ܡܫܻܝܚܐ ܕܱ݁ܒ݂ܪܘܚܐ ܕܱ݁ܠܥܠܱܡ ܢܱܦ݂ܫܗ ܩܱܪܒ݂ ܕ݁ܠܐ ܡܘܡ ܠܱܐܠܗܐ ܢܕ݂ܱܟ݁ܐ ܬܻ݁ܐܪܬܱ݁ܢ ܡܢ ܥܒ݂ܕ݂ܐ ܡܻܝܬ݂ܐ ܕܱ݁ܢܫܱܡܫ ܠܱܐܠܗܐ ܚܱܝܐ
Hebrews 9:15 ܡܛܠ ܗܢܐ ܗܘ ܗܘܐ ܡܨܥܝܐ ܕ݁ܕ݂ܻܝܱܬ݂ܻܩܻܐ ܚܕ݂ܱܬ݂ܐ ܕܱ݁ܒ݂ܡܱܘܬ݁ܗ ܗܘ ܗܘܐ ܦ݁ܘܪܩܢܐ ܠܱܐܝܠܝܢ ܕܱ݁ܥܒ݂ܱܪܘ ܥܱܠ ܕܻ݁ܝܱܬ݂ܻܩܻܐ ܩܱܕ݂ܡܝܬ݁ܐ ܕ݁ܢܣܒ݂ܘܢ ܡܘܠܟ݁ܢܐ ܐܱܝܠܝܢ ܕ݁ܐܬ݂ܩܪܻܝܘ ܠܝܪܬ݁ܘܬ݂ܐ ܕܱ݁ܠܥܠܱܡ
Hebrews 9:16 ܐܱܝܟ݁ܐ ܓ݁ܝܪ ܕܻ݁ܐܝܬ݂ ܕܻ݁ܝܱܬ݂ܻܩܻܐ ܡܱܘܬ݁ܐ ܗ_ܘ ܡܚܱܘܝܐ ܕ݁ܗܱܘ ܕ݁ܥܱܒ݂ܕ݁ܗ
Hebrews 9:17 ܥܱܠ ܡܻܝܬ݂ܐ ܕ݁ܝܢ ܒܱ݁ܠܚܘܕ݂ ܡܫܬܱ݁ܪܪܐ ܡܛܠ ܕܱ݁ܟ݂ܡܐ ܕ݁ܚܱܝ ܗܱܘ ܕ݁ܥܱܒ݂ܕ݁ܗ ܠܱܝܬ݁ ܒ݁ܗ ܚܱܫܚܘ
Hebrews 9:18 ܡܛܠ ܗܢܐ ܐܦ݂ܠܐ ܩܱܕ݂ܡܝܬ݁ܐ ܕ݁ܠܐ ܕ݁ܡܐ ܐܫܬܱ݁ܪܪܱܬ݂
Hebrews 9:19 ܟܱ݁ܕ݂ ܐܬ݂ܦ݁ܩܕ݂ ܓ݁ܝܪ ܟ݁ܠܗ ܦ݁ܘܩܕ݁ܢܐ ܡܢ ܡܘܫܐ ܠܥܱܡܐ ܟ݁ܠܗ ܒ݁ܢܡܘܣܐ ܢܣܱܒ݂ ܗ_ܘܐ ܡܘܫܐ ܕ݁ܡܐ ܕܱ݁ܥܓ݂ܠܬ݁ܐ ܘܡܱܝܐ ܒ݁ܥܱܡܪܐ ܕܱ݁ܙܚܘܪܻܝܬ݂ܐ ܘܙܘܦ݁ܐ ܘܪܱܣ ܥܱܠ ܣܦ݂ܪܐ ܘܥܱܠ ܥܱܡܐ ܟ݁ܠܗ
Hebrews 9:20 ܘܐܡܱܪ ܠܗܘܢ ܗܢܐ ܗ_ܘ ܕ݁ܡܐ ܕ݁ܕ݂ܻܝܱܬ݂ܻܩܻܐ ܗܝ ܕ݁ܐܬ݂ܦܱ݁ܩܕܱ݁ܬ݂ ܠܟ݂ܘܢ ܡܢ ܐܱܠܗܐ
Hebrews 9:21 ܐܦ݂ ܥܱܠ ܡܱܫܟ݁ܢܐ ܘܥܱܠ ܟ݁ܠܗܘܢ ܡܐܢܐ ܕ݁ܬ݂ܫܡܫܬ݁ܐ ܡܢܗ ܡܢ ܕ݁ܡܐ ܪܱܣ
Hebrews 9:22 ܡܛܠ ܕ݁ܟ݂ܠܡܕ݁ܡ ܒܱ݁ܕ݂ܡܐ ܗ_ܘ ܡܬ݁ܕܱ݁ܟ݁ܐ ܒ݁ܢܡܘܣܐ ܘܱܕ݂ܠܐ ܫܘܦ݁ܥ ܕ݁ܡܐ ܠܱܝܬ݁ ܫܘܒ݂ܩܢܐ
Hebrews 9:23 ܐܱܢܱܢܩܻܐ ܗ_ܻܝ ܓ݁ܝܪ ܕ݁ܗܠܝܢ ܕܱ݁ܕ݂ܡܘܬ݂ܐ ܐܢܝܢ ܕܱ݁ܫܡܱܝܢܝܬ݂ܐ ܒ݁ܗܠܝܢ ܡܬ݁ܕܱ݁ܟ݁ܝܢ ܗܠܝܢ ܕ݁ܝܢ ܫܡܱܝܢܝܬ݂ܐ ܒ݁ܕ݂ܒ݂ܚܐ ܕܱ݁ܡܝܱܬ݁ܪܻܝܢ ܡܢ ܗܠܝܢ
Hebrews 9:24 ܠܐ ܗ_ܘܐ ܓ݁ܝܪ ܠܒ݂ܝܬ݂ ܡܱܩܕ݁ܫܐ ܕܱ݁ܥܒ݂ܻܝܕ݂ ܒܻ݁ܐܝܕ݂ܱܝܐ ܥܱܠ ܡܫܻܝܚܐ ܕܻ݁ܐܝܬ݂ܱܘܗ_ܝ ܕ݁ܡܘܬ݂ܐ ܕ݁ܗܱܘ ܫܱܪܻܝܪܐ ܐܠܐ ܠܗ ܠܱܫܡܱܝܐ ܥܱܠ ܕ݁ܢܬ݂ܚܙܐ ܩܕ݂ܡ ܦܱ݁ܪܨܘܦ݁ܗ ܕܱ݁ܐܠܗܐ ܚܠܦ݂ܱܝܢ
Hebrews 9:25 ܐܦ݂ܠܐ ܕܱ݁ܢܩܱܪܒ݂ ܢܱܦ݂ܫܗ ܙܱܒ݂ܢܬ݂ܐ ܣܱܓܻ݁ܝܐܬ݂ܐ ܐܱܝܟ݂ ܕ݁ܥܒ݂ܕ݂ ܗ_ܘܐ ܪܱܒ݁ ܟ݁ܘܡܪܐ ܘܥܐܠ ܒ݁ܟ݂ܠ ܫܢܐ ܠܒ݂ܝܬ݂ ܡܱܩܕ݁ܫܐ ܒܱ݁ܕ݂ܡܐ ܕ݁ܠܐ ܕܻ݁ܝܠܗ
Hebrews 9:26 ܘܐܢ ܠܐ ܚܱܝܒ݂ ܗ_ܘܐ ܕ݁ܙܱܒ݂ܢܬ݂ܐ ܣܱܓܻ݁ܝܐܬ݂ܐ ܢܚܱܫ ܡܢ ܫܘܪܝܗ ܕ݁ܥܠܡܐ ܗܫܐ ܕ݁ܝܢ ܒ݁ܚܱܪܬ݂ܗ ܕ݁ܥܠܡܐ ܚܕ݂ܐ ܗ_ܘ ܙܒ݂ܱܢ ܩܱܪܒ݂ ܢܱܦ݂ܫܗ ܒܱ݁ܕ݂ܒ݂ܻܝܚܘܬ݂ܗ ܕܱ݁ܢܒ݂ܱܛܠܻܝܗ ܠܱܚܛܻܝܬ݂ܐ
Hebrews 9:27 ܘܱܐܝܟܱ݁ܢܐ ܕ݁ܣܻܝܡ ܠܱܒ݂ܢܱܝܢܫܐ ܕܱ݁ܚܕ݂ܐ ܙܒ݂ܱܢ ܢܡܘܬ݂ܘܢ ܘܡܢ ܒ݁ܬ݂ܱܪ ܡܱܘܬ݁ܗܘܢ ܕܻ݁ܝܢܐ
Hebrews 9:28 ܗܟ݂ܱܢܐ ܐܦ݂ ܡܫܻܝܚܐ ܚܕ݂ܐ ܙܒ݂ܱܢ ܐܬ݂ܩܱܪܱܒ݂ ܘܒ݂ܱܩܢܘܡܗ ܕ݁ܒ݂ܱܚ ܚܛܗܐ ܕ݁ܣܱܓܻ݁ܝܐܐ ܕ݁ܬ݂ܱܪܬ݁ܝܢ ܕ݁ܝܢ ܙܱܒ݂ܢܻܝܢ ܕ݁ܠܐ ܚܛܗܻܝܢ ܡܬ݂ܚܙܐ ܠܚܱܝܱܝܗܘܢ ܕܱ݁ܐܝܠܝܢ ܕܱ݁ܡܣܱܟ݁ܝܢ ܠܗ
Hebrews 10:1 ܢܡܘܣܐ ܓ݁ܝܪ ܛܠܢܻܝܬ݂ܐ ܐܻܝܬ݂ ܗ_ܘܐ ܒ݁ܗ ܕ݁ܛܒ݂ܬ݂ܐ ܕܱ݁ܥܬ݂ܻܝܕ݂ܢ ܠܐ ܗ_ܘܐ ܩܢܘܡܐ ܕܻ݁ܝܠܗܝܢ ܕ݁ܨܒ݂ܘܬ݂ܐ ܡܛܠ ܗܢܐ ܟܱ݁ܕ݂ ܒ݁ܟ݂ܠ ܫܢܐ ܗܢܘܢ ܟܱ݁ܕ݂ ܗܢܘܢ ܕ݁ܒ݂ܚܐ ܡܬ݂ܩܱܪܒ݂ܻܝܢ ܗ_ܘܱܘ ܠܐ ܡܡܬ݂ܘܡ ܐܫܟܱ݁ܚܘ ܕ݁ܢܓ݂ܡܪܘܢ ܠܱܐܝܠܝܢ ܕܱ݁ܡܩܱܪܒ݂ܻܝܢ ܠܗܘܢ
Hebrews 10:2 ܐܠܘ ܓ݁ܝܪ ܓ݁ܡܪܻܝܢ ܗ_ܘܱܘ ܟ݁ܒ݂ܱܪ ܕ݁ܝܢ ܐܬ݁ܬ݁ܢܻܝܚܘ ܡܢ ܩܘܪܒ݁ܢܱܝܗܘܢ ܡܛܠ ܕ݁ܠܐ ܡܟܻ݁ܝܠ ܛܪܝܐ ܗ_ܘܬ݂ ܠܗܘܢ ܬܻ݁ܐܪܬ݁ܗܘܢ ܒܱ݁ܚܛܗܐ ܠܱܐܝܠܝܢ ܕܱ݁ܚܕ݂ܐ ܙܒ݂ܱܢ ܐܬ݁ܕܱ݁ܟܻ݁ܝܘ ܠܗܘܢ
Hebrews 10:3 ܐܠܐ ܒ݁ܗܘܢ ܒ݁ܕ݂ܒ݂ܚܐ ܡܱܕ݂ܟ݁ܪܻܝܢ ܚܛܗܱܝܗܘܢ ܒ݁ܟ݂ܠ ܫܢܐ
Hebrews 10:4 ܠܐ ܓ݁ܝܪ ܡܫܟܱ݁ܚ ܕ݁ܡܐ ܕ݁ܬ݂ܱܘܪܐ ܘܱܕ݂ܨܻܦ݂ܪܝܐ ܠܱܡܕ݂ܱܟ݁ܝܘ ܚܛܗܐ
Hebrews 10:5 ܡܛܠ ܗܢܐ ܟܱ݁ܕ݂ ܥܐܠ ܠܥܠܡܐ ܐܡܱܪ ܒ݁ܕ݂ܒ݂ܚܐ ܘܩܘܪܒ݁ܢܐ ܠܐ ܨܒ݂ܱܝܬ݁ ܦܱ݁ܓ݂ܪܐ ܕ݁ܝܢ ܐܱܠܒ݁ܫܬ݁ܢܝ
Hebrews 10:6 ܘܝܱܩܕ݁ܐ ܫܱܠܡܐ ܕܱ݁ܚܠܦ݂ ܚܛܗܐ ܠܐ ܫܐܠܬ݁
Hebrews 10:7 ܗܝܕ݁ܝܢ ܐܡܪܬ݂ ܕ݁ܗܐ ܐܢܐ ܐܬ݂ܐ ܐ_ܢܐ ܕܱ݁ܒ݂ܪܻܝܫ ܟ݁ܬ݂ܒ݂ܐ ܟ݁ܬ݂ܻܝܒ݂ ܥܠܱܝ ܕ݁ܐܥܒ݁ܕ݂ ܨܒ݂ܝܢܟ݂ ܐܱܠܗܐ
Hebrews 10:8 ܡܢ ܠܥܠ ܐܡܱܪ ܕ݁ܕ݂ܒ݂ܚܐ ܘܩܘܪܒ݁ܢܐ ܘܝܱܩܕ݁ܐ ܫܱܠܡܐ ܕܱ݁ܚܠܦ݂ ܚܛܗܐ ܠܐ ܨܒ݂ܱܝܬ݁ ܗܢܘܢ ܕ݁ܡܬ݂ܩܱܪܒ݂ܻܝܢ ܗ_ܘܱܘ ܒ݁ܢܡܘܣܐ
Hebrews 10:9 ܘܒ݂ܬ݂ܪܗ ܐܡܱܪ ܕ݁ܗܐ ܐܬ݂ܐ ܐ_ܢܐ ܕ݁ܐܥܒ݁ܕ݂ ܨܒ݂ܝܢܟ݂ ܐܱܠܗܐ ܒ݁ܗܕ݂ܐ ܒܱ݁ܛܠ ܠܩܱܕ݂ܡܝܬ݁ܐ ܕܱ݁ܢܩܻܝܡ ܠܱܕ݁ܬ݂ܱܪܬ݁ܝܢ
Hebrews 10:10 ܒ݁ܗܢܐ ܓ݁ܝܪ ܨܒ݂ܝܢܗ ܐܬ݂ܩܱܕܱ݁ܫܢ ܒ݁ܩܘܪܒ݁ܢܐ ܕ݁ܦ݂ܱܓ݂ܪܗ ܕ݁ܝܫܘܥ ܡܫܻܝܚܐ ܕܱ݁ܚܕ݂ܐ ܙܒ݂ܱܢ
Hebrews 10:11 ܟ݁ܠ ܪܱܒ݁ ܟ݁ܘܡܪܐ ܓ݁ܝܪ ܕ݁ܩܐܡ ܗ_ܘܐ ܘܱܡܫܱܡܫ ܟ݁ܠܝܘܡ ܗܢܘܢ ܒ݁ܗܢܘܢ ܕ݁ܒ݂ܚܐ ܡܩܱܪܒ݂ ܗ_ܘܐ ܐܱܝܠܝܢ ܕ݁ܡܢ ܡܬ݂ܘܡ ܠܐ ܡܫܟ݁ܚܻܝܢ ܗ_ܘܱܘ ܠܱܡܕ݂ܱܟ݁ܝܘ ܚܛܗܐ
Hebrews 10:12 ܗܢܐ ܕ݁ܝܢ ܚܱܕ݂ ܕ݁ܒ݂ܚܐ ܩܱܪܒ݂ ܚܠܦ݂ ܚܛܗܐ ܘܻܝܬ݂ܒ݂ ܥܱܠ ܝܱܡܻܝܢܐ ܕܱ݁ܐܠܗܐ ܠܥܠܱܡ
Hebrews 10:13 ܘܱܡܩܱܘܐ ܡܟܻ݁ܝܠ ܥܕ݂ܱܡܐ ܕ݁ܢܬ݁ܬ݁ܣܻܝܡܘܢ ܒ݁ܥܠܕ݁ܒ݂ܒ݂ܱܘܗ_ܝ ܟ݁ܘܒ݂ܫܐ ܬ݁ܚܝܬ݂ ܪܓ݂ܠܱܘܗ_ܝ
Hebrews 10:14 ܒ݁ܚܱܕ݂ ܓ݁ܝܪ ܩܘܪܒ݁ܢܐ ܓ݁ܡܱܪ ܠܱܐܝܠܝܢ ܕ݁ܡܬ݂ܩܱܕ݁ܫܻܝܢ ܒ݁ܗ ܠܥܠܱܡ
Hebrews 10:15 ܣܗܕ݁ܐ ܠܱܢ ܕ݁ܝܢ ܐܦ݂ ܪܘܚܐ ܕ݁ܩܘܕ݂ܫܐ ܕ݁ܐܡܪܱܬ݂
Hebrews 10:16 ܗܕ݂ܐ ܗ_ܝ ܕܻ݁ܝܱܬ݂ܻܩܻܐ ܕ݁ܐܬ݁ܠ ܠܗܘܢ ܡܢ ܒ݁ܬ݂ܱܪ ܝܱܘܡܬ݂ܐ ܗܢܘܢ ܐܡܱܪ ܡܪܝܐ ܐܬ݁ܠܻܝܘܗ_ܝ ܠܢܡܘܣܝ ܒ݁ܡܱܕ݁ܥܱܝܗܘܢ ܘܥܱܠ ܠܒܱ݁ܘܬ݂ܗܘܢ ܐܟ݂ܬ݁ܒ݂ܻܝܘܗ_ܝ
Hebrews 10:17 ܘܥܱܘܠܗܘܢ ܘܱܚܛܗܱܝܗܘܢ ܠܐ ܐܬ݁ܕ݁ܟ݂ܱܪ ܠܗܘܢ
Hebrews 10:18 ܐܱܝܟ݁ܐ ܕ݁ܝܢ ܕܻ݁ܐܝܬ݂ ܫܘܒ݂ܩܢܐ ܕܱ݁ܚܛܗܐ ܠܐ ܡܬ݂ܒ݁ܥܐ ܩܘܪܒ݁ܢܐ ܕܱ݁ܚܠܦ݂ ܚܛܗܐ
Hebrews 10:19 ܐܻܝܬ݂ ܠܱܢ ܗܟ݂ܻܝܠ ܐܱܚܱܝ ܓܱ݁ܠܝܘܬ݂ ܐܱܦ݁ܐ ܒ݁ܡܱܥܠܢܐ ܕ݁ܒ݂ܝܬ݂ ܩܘܕ݂ܫܐ ܒܱ݁ܕ݂ܡܗ ܕ݁ܝܫܘܥ
Hebrews 10:20 ܘܐܘܪܚܐ ܕ݁ܚܱܝܐ ܕ݁ܚܱܕ݁ܬ݂ ܠܱܢ ܗܫܐ ܒܱ݁ܐܦܱ݁ܝ ܬܱ݁ܪܥܐ ܕܻ݁ܐܝܬ݂ܱܘܗ_ܝ ܒ݁ܣܪܗ
Hebrews 10:21 ܘܻܐܝܬ݂ ܠܱܢ ܟ݁ܘܡܪܐ ܪܱܒ݁ܐ ܥܱܠ ܒܱ݁ܝܬ݁ܗ ܕܱ݁ܐܠܗܐ
Hebrews 10:22 ܢܩܪܘܒ݂ ܗܟ݂ܻܝܠ ܒ݁ܠܒ݁ܐ ܫܱܪܻܝܪܐ ܘܱܒ݂ܬ݂ܘܟ݂ܠܢܐ ܕ݁ܗܱܝܡܢܘܬ݂ܐ ܟܱ݁ܕ݂ ܪܣܻܝܣܻܝܢ ܠܒܱ݁ܘܬ݂ܱܢ ܘܱܕ݂ܟ݂ܝܢ ܡܢ ܬܻ݁ܐܪܬ݁ܐ ܒܻ݁ܝܫܬ݁ܐ ܘܡܱܣܚܱܝ ܦܱ݁ܓ݂ܪܱܢ ܒ݁ܡܱܝܐ ܕ݁ܟ݂ܱܝܐ
Hebrews 10:23 ܘܱܢܚܱܡܣܢ ܒ݁ܬ݂ܱܘܕܻ݁ܝܬ݂ܐ ܕ݁ܣܱܒ݂ܪܱܢ ܘܠܐ ܢܨܛܠܐ ܡܗܱܝܡܱܢ ܗ_ܘ ܓ݁ܝܪ ܡܱܢ ܕܱ݁ܡܠܱܟ݂ ܠܱܢ
Hebrews 10:24 ܘܱܢܚܘܪ ܚܱܕ݂ ܒ݁ܚܱܕ݂ ܒ݁ܓ݂ܘܪܓ݂ܐ ܕ݁ܚܘܒ݁ܐ ܘܕ݂ܱܥܒ݂ܕ݂ܐ ܛܒ݂ܐ
Hebrews 10:25 ܘܠܐ ܢܗܘܐ ܫܒ݂ܩܻܝܢ ܟ݁ܢܘܫܝܱܢ ܐܱܝܟ݂ ܕܻ݁ܐܝܬ݂ ܥܝܕ݂ܐ ܠܐ_ܢܫ ܐ_ܢܫ ܐܠܐ ܒ݁ܥܱܘ ܚܱܕ݂ ܡܢ ܚܱܕ݂ ܝܱܬܻ݁ܝܪܐܝܻܬ݂ ܟ݁ܡܐ ܕ݁ܚܙܝܬ݁ܘܢ ܕܱ݁ܩܪܒ݂ ܝܱܘܡܐ ܗܱܘ
Hebrews 10:26 ܐܢ ܓ݁ܝܪ ܒ݁ܨܒ݂ܝܢܗ ܢܚܛܐ ܐ_ܢܫ ܡܢ ܒ݁ܬ݂ܱܪ ܕ݁ܩܱܒ݁ܠ ܝܻܕ݂ܱܥܬ݂ܐ ܕܱ݁ܫܪܪܐ ܠܱܝܬ݁ ܡܟܻ݁ܝܠ ܕ݁ܒ݂ܚܬ݂ܐ ܕ݁ܬ݂ܬ݂ܩܱܪܱܒ݂ ܚܠܦ݂ ܚܛܗܐ
Hebrews 10:27 ܐܠܐ ܥܬ݂ܻܝܕ݂ ܗ_ܘ ܕܻ݁ܝܢܐ ܕ݁ܚܻܝܠܐ ܘܱܛܢܢܐ ܕ݁ܢܘܪܐ ܕ݁ܐܟ݂ܠ ܠܱܒ݂ܥܠܕ݁ܒ݂ܒ݂ܐ
Hebrews 10:28 ܐܢ ܓ݁ܝܪ ܐܱܝܢܐ ܕܱ݁ܥܒ݂ܱܪ ܥܱܠ ܢܡܘܣܐ ܕ݁ܡܘܫܐ ܥܱܠ ܦ݁ܘܡ ܬ݁ܪܝܢ ܘܱܬ݂ܠܬ݂ܐ ܣܗܕܻ݁ܝܢ ܕ݁ܠܐ ܪܱܚܡܻܝܢ ܡܐܬ݂
Hebrews 10:29 ܟ݁ܡܐ ܣܒ݂ܪܻܝܢ ܐܢ_ܬ݁ܘܢ ܝܱܬܻ݁ܝܪܐܝܻܬ݂ ܡܣܡ ܒ݁ܪܻܫܐ ܢܩܱܒ݁ܠ ܐܱܝܢܐ ܕ݁ܕ݂ܫܗ ܠܱܒ݂ܪܗ ܕܱ݁ܐܠܗܐ ܘܱܚܫܱܒ݂ ܕ݁ܡܐ ܕ݁ܕ݂ܻܝܱܬ݂ܻܩܻܐ ܕܻ݁ܝܠܗ ܐܱܝܟ݂ ܕ݁ܟ݂ܠܢܫ ܕ݁ܒ݂ܗ ܐܬ݂ܩܱܕܱ݁ܫ ܘܨܱܥܱܪ ܠܪܘܚܐ ܕ݁ܛܱܝܒ݁ܘܬ݂ܐ
Hebrews 10:30 ܝܕ݂ܥܻܝܢܱܢ ܠܗܱܘ ܕ݁ܐܡܱܪ ܕ݁ܕ݂ܻܝܠܝ ܗ_ܻܝ ܬ݁ܒ݂ܱܥܬ݂ܐ ܘܐܢܐ ܐܦ݂ܪܘܥ ܘܬ݂ܘܒ݂ ܕܱ݁ܢܕ݂ܘܢ ܡܪܝܐ ܠܥܱܡܗ
Hebrews 10:31 ܕ݁ܚܠܬ݂ܐ ܗ_ܝ ܪܱܒ݁ܬ݂ܐ ܠܡܦܱ݁ܠ ܒܻ݁ܐܝܕ݂ܱܘܗ_ܝ ܕܱ݁ܐܠܗܐ ܚܱܝܐ
Hebrews 10:32 ܐܬ݁ܕܱ݁ܟ݂_ܪܘ ܗܟ݂ܻܝܠ ܠܝܱܘܡܬ݂ܐ ܩܱܕ݂ܡܝܐ ܗܢܘܢ ܕܱ݁ܒ݂ܗܘܢ ܩܱܒ݁ܠܬ݁ܘܢ ܡܱܥܡܘܕ݂ܻܝܬ݂ܐ ܘܱܐܓ݂ܘܢܐ ܪܱܒ݁ܐ ܣܱܝܒܱ݁ܪܬ݁ܘܢ ܕ݁ܚܱܫܐ ܒ݁ܚܣܕ݁ܐ ܘܒ݂ܐܘܠܨܢܐ
Hebrews 10:33 ܘܕ݂ܱܗܘܱܝܬ݁ܘܢ ܚܙܘܢܐ ܘܐܦ݂ ܐܫܬܱ݁ܘܬܱ݁ܦ݂ܬ݁ܘܢ ܠܐ_ܢܫܐ ܕ݁ܗܠܝܢ ܣܱܝܒܱ݁ܪܘ
Hebrews 10:34 ܘܟ݂ܐܒ݂ ܠܟ݂ܘܢ ܥܱܠ ܐܱܝܠܝܢ ܕܱ݁ܐܣܻܝܪܻܝܢ ܘܱܚܛܘܦ݂ܝܐ ܕ݁ܢܟ݂ܣܱܝܟ݁ܘܢ ܒ݁ܚܱܕ݂ܘܬ݂ܐ ܣܱܝܒܱ݁ܪܬ݁ܘܢ ܡܛܠ ܕ݁ܝܕ݂ܥܻܝܢ ܐܢ_ܬ݁ܘܢ ܕܻ݁ܐܝܬ݂ ܠܟ݂ܘܢ ܩܢܝܢܐ ܒܱ݁ܫܡܱܝܐ ܕܱ݁ܡܝܱܬܱ݁ܪ ܗ_ܘ ܘܠܐ ܥܒ݂ܱܪ
Hebrews 10:35 ܠܐ ܗܟ݂ܻܝܠ ܬܱ݁ܘܒ݁ܕ݂ܘܢ ܓܱ݁ܠܝܘܬ݂ ܐܱܦ݁ܐ ܕܻ݁ܐܝܬ݂ ܠܟ݂ܘܢ ܕܱ݁ܥܬ݂ܻܝܕ݂ ܠܗ ܐܱܓ݂ܪܐ ܣܱܓܻ݁ܝܐܐ
Hebrews 10:36 ܡܣܱܝܒ݁ܪܢܘܬ݂ܐ ܗ_ܘ ܓ݁ܝܪ ܡܬ݂ܒܱ݁ܥܝܐ ܠܟ݂ܘܢ ܕ݁ܬ݂ܥܒ݁ܕ݂ܘܢ ܨܒ݂ܝܢܐ ܕܱ݁ܐܠܗܐ ܘܬ݂ܣܒ݂ܘܢ ܡܘܠܟ݁ܢܐ
Hebrews 10:37 ܡܛܠ ܕ݁ܩܱܠܻܝܠ ܗܘ ܙܱܒ݂ܢܐ ܘܛܒ݂ ܙܥܘܪ ܕ݁ܢܻܐܬ݂ܐ ܗܱܘ ܕ݁ܐܬ݂ܐ ܘܠܐ ܢܱܘܚܱܪ
Hebrews 10:38 ܟܻ݁ܐܢܐ ܕ݁ܝܢ ܡܢ ܗܱܝܡܢܘܬ݂ܐ ܕܻ݁ܝܠܝ ܢܻܚܐ ܘܐܢ ܡܬ݂ܩܱܛܥܐ ܠܗ ܠܐ ܨܒ݂ܝܐ ܒ݁ܗ ܢܱܦ݂ܫܝ
Hebrews 10:39 ܚܢܱܢ ܕ݁ܝܢ ܠܐ ܗܘܱܝܢ ܕ݁ܩܘܛܥܐ ܕ݁ܡܱܘܒ݁ܠܐ ܠܱܐܒ݂ܕ݂ܢܐ ܐܠܐ ܕ݁ܗܱܝܡܢܘܬ݂ܐ ܕ݁ܡܱܩܢܝܐ ܠܱܢ ܢܱܦ݂ܫܱܢ
Hebrews 11:1 ܐܻܝܬ݂ܝܗ ܕ݁ܝܢ ܗܱܝܡܢܘܬ݂ܐ ܦ݁ܝܣܐ ܥܱܠ ܐܱܝܠܝܢ ܕܻ݁ܐܝܬ݂ܱܝܗܝܢ ܒ݁ܣܱܒ݂ܪܐ ܐܱܝܟ݂ ܗܱܘ ܕܱ݁ܗܘܱܝ ܠܗܝܢ ܒ݁ܣܘܥܪܢܐ ܘܓ݂ܠܝܢܐ ܕܱ݁ܐܝܠܝܢ ܕ݁ܠܐ ܡܬ݂ܚܱܙܝܢ
Hebrews 11:2 ܘܱܒ݂ܗܕ݂ܐ ܗܘܬ݂ ܣܗܕ݁ܘܬ݂ܐ ܥܱܠ ܩܱܫܻܝܫܐ
Hebrews 11:3 ܒ݁ܗܱܝܡܢܘܬ݂ܐ ܓ݁ܝܪ ܡܣܬܱ݁ܟ݁ܠܻܝܢܱܢ ܕ݁ܐܬ݁ܬܱ݁ܩܱܢܘ ܥܠܡܐ ܒ݁ܡܠܬ݂ܐ ܕܱ݁ܐܠܗܐ ܘܗܠܝܢ ܕ݁ܡܬ݂ܚܱܙܝܢ ܗ_ܘܱܝ ܡܢ ܐܱܝܠܝܢ ܕ݁ܠܐ ܡܬ݂ܚܱܙܝܢ
Hebrews 11:4 ܒ݁ܗܱܝܡܢܘܬ݂ܐ ܩܱܪܒ݂ ܗܒ݂ܝܠ ܕ݁ܒ݂ܚܬ݂ܐ ܕܱ݁ܡܝܱܬ݁ܪܐ ܛܒ݂ ܡܢ ܕ݁ܩܐܝܢ ܠܱܐܠܗܐ ܘܡܛܠܬ݂ܗ ܗܘܬ݂ ܥܠܱܘܗ_ܝ ܣܗܕ݁ܘܬ݂ܐ ܕ݁ܟ݂ܻܐܢܐ ܗ_ܘ ܘܱܣܗܕ݂ ܥܱܠ ܩܘܪܒ݁ܢܗ ܐܱܠܗܐ ܘܡܛܠܬ݂ܗ ܐܦ݂ ܟܱ݁ܕ݂ ܡܱܝܻܝܬ݂ ܡܡܱܠܠ
Hebrews 11:5 ܒ݁ܗܱܝܡܢܘܬ݂ܐ ܐܫܬܱ݁ܢܻܝ ܚܢܘܟ݂ ܘܡܱܘܬ݁ܐ ܠܐ ܛܥܡ ܘܠܐ ܐܫܬ݁ܟ݂ܱܚ ܡܛܠ ܕ݁ܫܱܢܝܗ ܐܱܠܗܐ ܡܢ ܩܕ݂ܡ ܕܱ݁ܢܫܱܢܝܘܗ_ܝ ܓ݁ܝܪ ܗܘܬ݂ ܥܠܱܘܗ_ܝ ܣܗܕ݁ܘܬ݂ܐ ܕܱ݁ܫܦ݂ܱܪ ܠܱܐܠܗܐ
Hebrews 11:6 ܕ݁ܠܐ ܗܱܝܡܢܘܬ݂ܐ ܕ݁ܝܢ ܠܐ ܐ_ܢܫ ܡܫܟܱ݁ܚ ܕ݁ܢܫܦܱ݁ܪ ܠܱܐܠܗܐ ܚܱܝܒ݂ ܗ_ܘ ܓ݁ܝܪ ܡܱܢ ܕ݁ܡܬ݂ܩܱܪܱܒ݂ ܠܘܬ݂ ܐܱܠܗܐ ܕܱ݁ܢܗܱܝܡܢ ܕܻ݁ܐܝܬ݂ܱܘܗ_ܝ ܘܠܱܐܝܠܝܢ ܕ݁ܒ݂ܥܝܢ ܠܗ ܗܘܐ ܦ݁ܪܘܥܐ
Hebrews 11:7 ܒ݁ܗܱܝܡܢܘܬ݂ܐ ܢܘܚ ܟܱ݁ܕ݂ ܐܬ݂ܡܱܠܱܠ ܥܱܡܗ ܥܱܠ ܐܱܝܠܝܢ ܕ݁ܠܐ ܡܬ݂ܚܱܙܝܢ ܗ_ܘܱܝ ܕ݁ܚܠ ܘܱܥܒ݂ܱܕ݂ ܠܗ ܩܻܒ݂ܘܬ݂ܐ ܠܚܱܝܐ ܕܱ݁ܒ݂ܢܱܝ ܒܱ݁ܝܬ݁ܗ ܕ݁ܒ݂ܗ ܚܱܝܒ݂ܗ ܠܥܠܡܐ ܘܱܗܘܐ ܝܪܬ݁ܐ ܕ݁ܟ݂ܻܐܢܘܬ݂ܐ ܕܱ݁ܒ݂ܗܱܝܡܢܘܬ݂ܐ
Hebrews 11:8 ܒ݁ܗܱܝܡܢܘܬ݂ܐ ܐܱܒ݂ܪܗܡ ܟܱ݁ܕ݂ ܐܬ݂ܩܪܻܝ ܐܫܬ݁ܡܱܥ ܕ݁ܢܦ݁ܘܩ ܠܱܐܬ݂ܪܐ ܗܱܘ ܕܱ݁ܥܬ݂ܻܝܕ݂ ܗ_ܘܐ ܕ݁ܢܣܱܒ݂ ܠܝܪܬ݁ܘܬ݂ܐ ܘܱܢܦ݂ܱܩ ܟܱ݁ܕ݂ ܠܐ ܝܕ݂ܱܥ ܗ_ܘܐ ܠܱܐܝܟ݁ܐ ܐܙܠ
Hebrews 11:9 ܒ݁ܗܱܝܡܢܘܬ݂ܐ ܗܘܐ ܬܱ݁ܘܬ݁ܒ݂ܐ ܒܱ݁ܐܪܥܐ ܗܝ ܕ݁ܐܬ݂ܡܱܠܟܱ݁ܬ݂ ܠܗ ܐܱܝܟ݂ ܕܱ݁ܒ݂ܢܘܟ݂ܪܝܬ݁ܐ ܘܱܒ݂ܡܱܫܟ݁ܢܐ ܥܡܱܪ ܥܱܡ ܐܻܝܣܚܩ ܘܝܱܥܩܘܒ݂ ܒ݁ܢܱܝ ܝܪܬ݁ܘܬ݂ܐ ܕܻ݁ܝܠܗ ܕ݁ܡܘܠܟ݁ܢܐ
Hebrews 11:10 ܡܣܱܟ݁ܐ ܗ_ܘܐ ܓ݁ܝܪ ܠܱܡܕ݂ܻܝܢ_ܬ݁ܐ ܕ݁ܫܬ݂ܐܣܬ݂ܐ ܐܻܝܬ݂ ܠܗ ܕ݁ܐܘܡܢܗ ܘܥܒ݂ܘܕ݂ܗ ܐܱܠܗܐ ܗ_ܘ
Hebrews 11:11 ܒ݁ܗܱܝܡܢܘܬ݂ܐ ܐܦ݂ ܣܱܪܐ ܕܱ݁ܥܩܱܪܬ݂ܐ ܗ_ܘܬ݂ ܢܣܒܱ݁ܬ݂ ܚܱܝܠܐ ܕܱ݁ܬ݂ܩܱܒ݁ܠ ܙܱܪܥܐ ܘܱܕ݂ܠܐ ܒ݁ܙܱܒ݂ܢܐ ܕܱ݁ܫܢܝܗ ܝܠܕܱ݁ܬ݂ ܥܱܠ ܕܱ݁ܐܫܪܱܬ݂ ܕܱ݁ܡܗܱܝܡܱܢ ܗ_ܘ ܗܱܘ ܕܱ݁ܡܠܱܟ݂ ܠܗ
Hebrews 11:12 ܡܛܠ ܗܢܐ ܡܢ ܚܱܕ݂ ܕܱ݁ܒ݂ܛܠ ܒ݁ܣܱܝܒ݁ܘܬ݂ܐ ܐܬ݂ܻܝܠܕ݂ܘ ܣܱܓܻ݁ܝܐܐ ܐܱܝܟ݂ ܟܱ݁ܘܟ݁ܒ݂ܐ ܕ݁ܒ݂ܱܫܡܱܝܐ ܘܱܐܝܟ݂ ܚܠܐ ܕ݁ܥܱܠ ܣܦ݂ܬ݂ܗ ܕ݁ܝܱܡܐ ܕ݁ܡܢܝܢ ܠܱܝܬ݁ ܠܗ
Hebrews 11:13 ܒ݁ܗܱܝܡܢܘܬ݂ܐ ܡܻܝܬ݂ܘ ܗܠܝܢ ܟ݁ܠܗܘܢ ܘܠܐ ܢܣܱܒ݂ܘ ܡܘܠܟ݁ܢܗܘܢ ܐܠܐ ܡܢ ܪܘܚܩܐ ܚܙܱܐܘܗ_ܝ ܘܱܚܕ݂ܻܝܘ ܒ݁ܗ ܘܱܐܘܕܻ݁ܝܘ ܕܱ݁ܐܟ݂ܣܢܝܐ ܐܢܘܢ ܘܬ݂ܱܘܬ݁ܒ݂ܐ ܒܱ݁ܐܪܥܐ
Hebrews 11:14 ܐܱܝܠܝܢ ܕ݁ܝܢ ܕ݁ܗܠܝܢ ܐܡܪܻܝܢ ܡܚܱܘܝܢ ܕ݁ܠܱܡܕ݂ܻܝܢ_ܬ݁ܗܘܢ ܒ݁ܥܝܢ
Hebrews 11:15 ܘܐܠܘ ܠܱܡܕ݂ܻܝܢ_ܬ݁ܐ ܗܝ ܕܱ݁ܢܦ݂ܱܩܘ ܡܢܗ ܒ݁ܥܝܢ ܗ_ܘܱܘ ܐܻܝܬ݂ ܗ_ܘܐ ܠܗܘܢ ܙܱܒ݂ܢܐ ܕ݁ܬ݂ܘܒ݂ ܢܗܦ݁ܟ݂ܘܢ ܢܻܐܙܠ_ܘܢ ܠܗ
Hebrews 11:16 ܗܫܐ ܕ݁ܝܢ ܝܻܕ݂ܻܝܥܐ ܕ݁ܠܱܕ݁ܛܒ݂ܐ ܡܢܗ ܪܓܻ݁ܝܢ ܗ_ܘܱܘ ܠܗܝ ܕܻ݁ܐܝܬ݂ܝܗ ܒܱ݁ܫܡܱܝܐ ܡܛܠ ܗܢܐ ܠܐ ܢܟ݂ܦ݂ ܐܱܠܗܐ ܕܱ݁ܐܠܗܗܘܢ ܢܬ݂ܩܪܐ ܛܱܝܒ݂ ܠܗܘܢ ܓ݁ܝܪ ܡܕ݂ܻܝܢ_ܬ݁ܐ
Hebrews 11:17 ܒ݁ܗܱܝܡܢܘܬ݂ܐ ܩܱܪܒ݂ ܐܱܒ݂ܪܗܡ ܠܻܐܝܣܚܩ ܒ݁ܢܣܝܘܢܗ ܘܠܻܝܚܻܝܕ݂ܗ ܐܱܣܩ ܠܡܱܕ݂ܒ݁ܚܐ ܠܗܱܘ ܕ݁ܩܱܒ݁ܠ ܗ_ܘܐ ܒ݁ܡܘܠܟ݁ܢܐ
Hebrews 11:18 ܐܬ݂ܐܡܱܪ ܗ_ܘܐ ܠܗ ܓ݁ܝܪ ܕ݁ܒ݂ܻܐܝܣܚܩ ܢܬ݂ܩܪܐ ܠܟ݂ ܙܱܪܥܐ
Hebrews 11:19 ܘܐܬ݂ܪܱܥܻܝ ܗ_ܘܐ ܒ݁ܢܱܦ݂ܫܗ ܕ݁ܡܛܝܐ ܒܻ݁ܐܝܕ݂ܱܘܗ_ܝ ܕܱ݁ܐܠܗܐ ܐܦ݂ ܡܢ ܡܻܝܬ݂ܐ ܠܱܡܩܡܘ ܘܡܛܠ ܗܢܐ ܒ݁ܡܱܬ݂ܠܐ ܐܬ݂ܻܝܗܒ݂ ܠܗ
Hebrews 11:20 ܒ݁ܗܱܝܡܢܘܬ݂ܐ ܕ݁ܡܕ݁ܡ ܕܱ݁ܥܬ݂ܻܝܕ݂ ܗ_ܘܐ ܒܱ݁ܪܟ݂ ܐܻܝܣܚܩ ܠܝܱܥܩܘܒ݂ ܘܱܠܥܻܣܘ
Hebrews 11:21 ܒ݁ܗܱܝܡܢܘܬ݂ܐ ܟܱ݁ܕ݂ ܡܐܬ݂ ܝܱܥܩܘܒ݂ ܒܱ݁ܪܟ݂ ܠܟ݂ܠ ܚܱܕ݂ ܚܱܕ݂ ܡܢ ܒ݁ܢܱܘܗ_ܝ ܕ݁ܝܱܘܣܦ݂ ܘܱܣܓ݂ܕ݂ ܥܱܠ ܪܻܝܫ ܚܘܛܪܗ
Hebrews 11:22 ܒ݁ܗܱܝܡܢܘܬ݂ܐ ܝܱܘܣܦ݂ ܟܱ݁ܕ݂ ܡܐܬ݂ ܥܗܱܕ݂ ܠܡܱܦܱ݁ܩܬ݂ܐ ܕܱ݁ܒ݂ܢܱܝ ܐܻܝܣܪܝܠ ܘܦ݂ܱܩܕ݂ ܥܱܠ ܓܱ݁ܪܡܱܘܗ_ܝ
Hebrews 11:23 ܒ݁ܗܱܝܡܢܘܬ݂ܐ ܐܱܒ݂ܗܱܘܗ_ܝ ܕ݁ܡܘܫܐ ܛܱܫܝܘܗ_ܝ ܟܱ݁ܕ݂ ܐܬ݂ܻܝܠܕ݂ ܝܱܪܚܐ ܬ݁ܠܬ݂ܐ ܕܱ݁ܚܙܱܘ ܕ݁ܫܱܦܻ݁ܝܪ ܗ_ܘܐ ܛܱܠܝܐ ܘܠܐ ܕ݁ܚܠܘ ܡܢ ܦ݁ܘܩܕ݁ܢܐ ܕ݁ܡܱܠܟ݁ܐ
Hebrews 11:24 ܒ݁ܗܱܝܡܢܘܬ݂ܐ ܡܘܫܐ ܟܱ݁ܕ݂ ܗܘܐ ܓܱ݁ܒ݂ܪܐ ܟ݁ܦ݂ܱܪ ܕ݁ܠܐ ܢܬ݂ܩܪܐ ܒ݁ܪܐ ܠܒ݂ܱܪܬ݂ܗ ܕ݁ܦ݂ܪܥܘܢ
Hebrews 11:25 ܘܱܓ݂ܒ݂ܐ ܠܗ ܕ݁ܒ݂ܐܘܠܨܢܐ ܥܱܡ ܥܱܡܗ ܕܱ݁ܐܠܗܐ ܢܗܘܐ ܘܠܐ ܕܱ݁ܙܒ݂ܱܢ ܙܥܘܪ ܢܬ݂ܒܱ݁ܣܱܡ ܒܱ݁ܚܛܻܝܬ݂ܐ
Hebrews 11:26 ܘܐܬ݂ܪܱܥܻܝ ܕܱ݁ܡܝܱܬܱ݁ܪ ܗ_ܘ ܥܘܬ݂ܪܐ ܕ݁ܚܣܕ݁ܗ ܕܱ݁ܡܫܻܝܚܐ ܛܒ݂ ܡܢ ܣܻܝܡܬ݂ܗ ܕ݁ܡܨܪܝܢ ܚܐܱܪ ܗ_ܘܐ ܓ݁ܝܪ ܒ݁ܦ݂ܘܪܥܢ ܐܱܓ݂ܪܐ
Hebrews 11:27 ܒ݁ܗܱܝܡܢܘܬ݂ܐ ܫܱܒ݂ܩܗ ܠܡܨܪܝܢ ܘܠܐ ܕ݁ܚܠ ܡܢ ܚܡܬ݂ܗ ܕ݁ܡܱܠܟ݁ܐ ܘܣܱܝܒܱ݁ܪ ܐܱܝܟ݂ ܗܱܘ ܕ݁ܚܙܐ ܗ_ܘܐ ܠܱܐܠܗܐ ܕ݁ܠܐ ܡܬ݂ܚܙܐ
Hebrews 11:28 ܒ݁ܗܱܝܡܢܘܬ݂ܐ ܥܒ݂ܱܕ݂ ܦ݁ܨܚܐ ܘܱܪܣܣ ܕ݁ܡܐ ܕ݁ܠܐ ܢܬ݂ܩܱܪܱܒ݂ ܠܗܘܢ ܗܱܘ ܕܱ݁ܡܚܱܒ݁ܠ ܗ_ܘܐ ܒ݁ܘܟ݂ܪܐ
Hebrews 11:29 ܒ݁ܗܱܝܡܢܘܬ݂ܐ ܥܒ݂ܱܪܘ ܝܱܡܐ-ܕ݂ܣܘܦ݂ ܐܱܝܟ݂ ܕ݁ܥܱܠ ܐܱܪܥܐ ܝܱܒܻ݁ܝܫܬ݁ܐ ܘܒ݂ܗ ܐܬ݂ܒ݁ܠܱܥܘ ܡܨܪܝܐ ܟܱ݁ܕ݂ ܐܱܡܪܱܚܘ ܥܠܱܘܗ_ܝ
Hebrews 11:30 ܒ݁ܗܱܝܡܢܘܬ݂ܐ ܫܘܪܝܗ ܕܻ݁ܐܝܪܻܝܚܘ ܢܦ݂ܱܠܘ ܡܢ ܕ݁ܐܬ݂ܟ݁ܪܟ݂ܘ ܫܱܒ݂ܥܐ ܝܱܘܡܻܝܢ
Hebrews 11:31 ܒ݁ܗܱܝܡܢܘܬ݂ܐ ܪܚܒ݂ ܙܢܻܝܬ݂ܐ ܠܐ ܐܒ݂ܕܱ݁ܬ݂ ܥܱܡ ܗܢܘܢ ܕ݁ܠܐ ܐܫܬ݁ܡܱܥܘ ܕ݁ܩܱܒ݁ܠܱܬ݂ ܠܓ݂ܫܘܫܐ ܒܱ݁ܫܠܡܐ
Hebrews 11:32 ܘܡܢܐ ܬ݁ܘܒ݂ ܐܻܡܱܪ ܙܥܘܪ ܗ_ܘ ܠܻܝ ܓ݁ܝܪ ܙܱܒ݂ܢܐ ܕ݁ܐܫܬܱ݁ܥܐ ܥܱܠ ܓ݁ܕ݂ܥܘܢ ܘܥܱܠ ܒ݁ܪܩ ܘܥܱܠ ܫܡܫܘܢ ܘܥܱܠ ܢܱܦ݂ܬܱ݁ܚ ܘܥܱܠ ܕܱ݁ܘܻܝܕ݂ ܘܥܱܠ ܫܡܘܐܝܠ ܘܥܱܠ ܫܱܪܟ݁ܐ ܕܱ݁ܢܒ݂ܻܝܐ
Hebrews 11:33 ܐܱܝܠܝܢ ܕܱ݁ܒ݂ܗܱܝܡܢܘܬ݂ܐ ܙܟ݂ܱܘ ܠܡܱܠܟ݁ܘܬ݂ܐ ܘܱܦ݂ܠܱܚܘ ܟܻ݁ܐܢܘܬ݂ܐ ܘܩܱܒ݁ܠܘ ܡܘܠܟ݁ܢܐ ܘܣܱܟܱ݁ܪܘ ܦ݁ܘܡܐ ܕܱ݁ܐܪܝܱܘܬ݂ܐ
Hebrews 11:34 ܘܕ݂ܱܥܟ݂ܘ ܚܱܝܠܐ ܕ݁ܢܘܪܐ ܘܐܬ݂ܦܱ݁ܨܻܝܘ ܡܢ ܦ݁ܘܡܐ ܕ݁ܣܱܝܦ݁ܐ ܘܐܬ݂ܚܱܝܱܠܘ ܡܢ ܟ݁ܘܪܗܢܐ ܘܱܗܘܱܘ ܚܱܝܠܬ݂ܢܐ ܒܱ݁ܩܪܒ݂ܐ ܘܣܱܚܦ݂ܘ ܡܱܫܪܝܬ݂ܐ ܕܱ݁ܒ݂ܥܠܕ݁ܒ݂ܒ݂ܐ
Hebrews 11:35 ܘܝܱܗ_ܒ݂ܘ ܠܢܫܐ ܒ݁ܢܱܝܗܝܢ ܡܢ ܩܝܡܬ݁ܐ ܕ݁ܡܻܝܬ݂ܐ ܘܱܐ_ܚܪܢܐ ܒ݁ܫܢܕ݁ܐ ܡܻܝܬ݂ܘ ܘܠܐ ܣܱܟܻ݁ܝܘ ܠܡܬ݂ܦܱ݁ܨܝܘ ܕܱ݁ܩܝܡܬ݁ܐ ܡܝܱܬܱ݁ܪܬ݁ܐ ܬ݁ܗܘܐ ܠܗܘܢ
Hebrews 11:36 ܐ_ܚܪܢܐ ܕ݁ܝܢ ܠܒ݂ܙܚܐ ܘܱܠܢܓ݂ܕ݁ܐ ܥܱܠܘ ܐ_ܚܪܢܐ ܠܱܐܣܘܪܐ ܘܠܱܚܒ݂ܘܫܝܐ ܐܫܬ݁ܠܡܘ
Hebrews 11:37 ܐ_ܚܪܢܐ ܐܬ݂ܪܓ݂ܡܘ ܐ_ܚܪܢܐ ܐܬ݂ܢܣܱܪܘ ܐ_ܚܪܢܐ ܒ݁ܦ݂ܘܡܐ ܕ݁ܣܱܝܦ݁ܐ ܡܻܝܬ݂ܘ ܐ_ܚܪܢܐ ܐܬ݂ܟ݁ܪܟ݂ܘ ܟܱ݁ܕ݂ ܠܒ݂ܻܝܫܻܝܢ ܡܫܟ݁ܐ ܕ݁ܐܡܪܐ ܘܱܕ݂ܥܙܐ ܘܱܣܢܻܝܩܻܝܢ ܘܱܐܠܻܝܨܻܝܢ ܘܱܡܛܱܪܦ݂ܻܝܢ
Hebrews 11:38 ܐ_ܢܫܐ ܕ݁ܠܐ ܫܘܐ ܗ_ܘܐ ܠܗܘܢ ܥܠܡܐ ܘܱܗܘܱܘ ܐܱܝܟ݂ ܛܥܱܝܐ ܒ݁ܚܘܪܒ݁ܐ ܘܱܒ݂ܛܘܪܐ ܘܒ݂ܱܡܥܱܪܐ ܘܱܒ݂ܦ݂ܥܪܝܗ ܕܱ݁ܐܪܥܐ
Hebrews 11:39 ܘܗܠܝܢ ܟ݁ܠܗܘܢ ܕܱ݁ܗܘܬ݂ ܥܠܱܝܗܘܢ ܣܗܕ݁ܘܬ݂ܐ ܒ݁ܗܱܝܡܢܘܬ݂ܗܘܢ ܠܐ ܩܱܒ݁ܠܘ ܡܘܠܟ݁ܢܐ
Hebrews 11:40 ܡܛܠ ܕܱ݁ܐܠܗܐ ܩܱܕ݁ܡ ܚܪ ܒ݁ܥܘܕ݂ܪܢܱܢ ܕܻ݁ܝܠܱܢ ܕ݁ܠܐ ܒ݁ܠܥܕ݂ܱܝܢ ܢܬ݂ܓܱ݁ܡܪܘܢ
Hebrews 12:1 ܡܛܠ ܗܢܐ ܐܦ݂ ܚܢܱܢ ܕܻ݁ܐܝܬ݂ ܠܱܢ ܗܠܝܢ ܟ݁ܠܗܘܢ ܣܗܕ݁ܐ ܕܱ݁ܐܝܟ݂ ܥܢܢܐ ܚܕ݂ܻܝܪܻܝܢ ܠܱܢ ܢܫܕ݁ܐ ܡܢܱܢ ܟ݁ܠ ܝܘܩܪܻܝܢ ܐܦ݂ ܚܛܻܝܬ݂ܐ ܕܱ݁ܒ݂ܟ݂ܠܙܒ݂ܱܢ ܡܛܱܝܒ݂ܐ ܗ_ܝ ܠܱܢ ܘܒ݂ܱܡܣܱܝܒ݁ܪܢܘܬ݂ܐ ܢܪܗܛܻܝܘܗ_ܝ ܠܱܐܓ݂ܘܢܐ ܗܢܐ ܕ݁ܣܻܝܡ ܠܱܢ
Hebrews 12:2 ܘܱܢܚܘܪ ܒ݁ܝܫܘܥ ܕ݁ܗܘ ܗܘܐ ܪܻܝܫܐ ܘܓ݂ܡܘܪܐ ܠܗܱܝܡܢܘܬ݂ܱܢ ܕܱ݁ܚܠܦ݂ ܚܱܕ݂ܘܬ݂ܐ ܕܻ݁ܐܝܬ݂ ܗ_ܘܐ ܠܗ ܣܱܝܒܱ݁ܪ ܨܠܻܝܒ݂ܐ ܘܥܱܠ ܒ݁ܗܬ݁ܬ݂ܐ ܐܱܡܣܱܪ ܘܥܱܠ ܝܱܡܻܝܢܐ ܕ݁ܟ݂ܘܪܣܝܗ ܕܱ݁ܐܠܗܐ ܝܻܬ݂ܒ݂
Hebrews 12:3 ܚܙܱܘ ܗܟ݂ܻܝܠ ܟ݁ܡܐ ܣܱܝܒܱ݁ܪ ܡܢ ܚܱܛܝܐ ܗܢܘܢ ܕ݁ܗܢܘܢ ܗܘܱܘ ܣܱܩܘܒ݂ܠܐ ܠܢܱܦ݂ܫܗܘܢ ܕ݁ܠܐ ܬ݁ܡܱܐܢ ܠܟ݂ܘܢ ܘܠܐ ܬ݁ܬ݂ܪܱܦ݁ܐ ܢܱܦ݂ܫܟ݂ܘܢ
Hebrews 12:4 ܠܐ ܥܕ݂ܱܟܻ݁ܝܠ ܡܱܛܻܝܬ݁ܘܢ ܥܕ݂ܱܡܐ ܠܱܕ݂ܡܐ ܒܱ݁ܐܓ݂ܘܢܐ ܕ݁ܠܘܩܒ݂ܱܠ ܚܛܻܝܬ݂ܐ
Hebrews 12:5 ܘܱܛܥܱܝܬ݁ܘܢܝܗ_ܝ ܠܝܘܠܦ݁ܢܐ ܐܱܝܢܐ ܕܱ݁ܐܝܟ݂ ܕ݁ܠܱܒ݂ܢܱܝܐ ܐܡܱܪ ܠܟ݂ܘܢ ܒ݁ܪܝ ܠܐ ܬܱ݁ܗܡܐ ܡܢ ܡܱܪܕ݁ܘܬ݂ܗ ܕ݁ܡܪܝܐ ܘܠܐ ܬ݁ܪܱܦ݁ܐ ܢܱܦ݂ܫܟ݂ ܐܡܱܬ݂ܝ ܕ݁ܡܢܗ ܡܬ݂ܟܱ݁ܘܱܢ ܐܱܢ_ܬ݁
Hebrews 12:6 ܠܡܱܢ ܕ݁ܪܚܡ ܓ݁ܝܪ ܡܪܝܐ ܪܕ݂ܐ ܠܗ ܘܱܡܢܱܓ݁ܕ݂ ܠܱܒ݂ܢܱܝܐ ܐܱܝܠܝܢ ܕ݁ܗܘ ܨܒ݂ܐ ܒ݁ܗܘܢ
Hebrews 12:7 ܣܱܝܒܱ݁ܪܘ ܗܟ݂ܻܝܠ ܡܱܪܕ݁ܘܬ݂ܐ ܡܛܠ ܕܱ݁ܐܝܟ݂ ܕܱ݁ܠܘܬ݂ ܒ݁ܢܱܝܐ ܣܥܱܪ ܨܐܕ݂ܱܝܟ݁ܘܢ ܐܱܠܗܐ ܐܱܝܢܱܘ ܓ݁ܝܪ ܒ݁ܪܐ ܕ݁ܠܐ ܪܕ݂ܐ ܠܗ ܐܱܒ݂ܘܗ_ܝ
Hebrews 12:8 ܘܐܢ ܕ݁ܠܐ ܡܱܪܕ݁ܘܬ݂ܐ ܐܱܢ_ܬ݁ܘܢ ܗܝ ܕ݁ܒ݂ܗ ܡܬ݂ܪܕ݂ܐ ܟ݁ܠܢܫ ܗܘܱܝܬ݁ܘܢ ܠܟ݂ܘܢ ܢܘܟ݂ܪܝܐ ܘܠܐ ܒ݁ܢܱܝܐ
Hebrews 12:9 ܘܐܢ ܐܱܒ݂ܗܱܝܢ ܕ݁ܒ݂ܣܪܐ ܪܕ݂ܝܢ ܗ_ܘܱܘ ܠܱܢ ܘܒ݂ܗܬܻ݁ܝܢ ܗܘܱܝܢ ܡܢܗܘܢ ܟ݁ܡܐ ܗܟ݂ܻܝܠ ܚܱܝܒ݂ܻܝܢܱܢ ܕ݁ܢܫܬܱ݁ܥܒܱ݁ܕ݂ ܠܱܐܒ݂ܘܗܝܢ ܕ݁ܪܘܚܬ݂ܐ ܘܢܻܚܐ
Hebrews 12:10 ܗܢܘܢ ܓ݁ܝܪ ܠܱܙܒ݂ܱܢ ܗ_ܘ ܙܥܘܪ ܐܱܝܟ݂ ܕ݁ܨܒ݂ܝܢ ܗ_ܘܱܘ ܪܕ݂ܝܢ ܗ_ܘܱܘ ܠܱܢ ܐܱܠܗܐ ܕ݁ܝܢ ܠܥܘܕ݂ܪܢܱܢ ܕ݁ܢܫܬܱ݁ܘܬܱ݁ܦ݂ ܠܩܱܕܻ݁ܝܫܘܬ݂ܗ
Hebrews 12:11 ܟ݁ܠ ܡܱܪܕ݁ܘܬ݂ܐ ܕ݁ܝܢ ܒ݁ܙܱܒ݂ܢܗ ܠܐ ܡܣܬܱ݁ܒ݂ܪܐ ܕܱ݁ܕ݂ܚܱܕ݂ܘܬ݂ܐ ܗ_ܝ ܐܠܐ ܕ݁ܟ݂ܱܪܝܘܬ݂ܐ ܠܚܱܪܬ݂ܐ ܕ݁ܝܢ ܦܻ݁ܐܪܐ ܕܱ݁ܫܠܡܐ ܘܱܕ݂ܙܱܕܻ݁ܝܩܘܬ݂ܐ ܝܗܒ݁ܐ ܠܱܐܝܠܝܢ ܕ݁ܒ݂ܗ ܐܬ݁ܕܱ݁ܪܱܫܘ
Hebrews 12:12 ܡܛܠ ܗܢܐ ܐܻܝܕ݂ܱܝܟ݁ܘܢ ܡܫܱܪܝܬ݂ܐ ܘܒ݂ܘܪܟܱ݁ܝܟ݁ܘܢ ܪܥܠܬ݂ܐ ܫܱܪܱܪܘ
Hebrews 12:13 ܘܱܫܒ݂ܻܝܠܐ ܬ݁ܪܻܝܨܐ ܥܒ݂ܕ݂ܘ ܠܪܓ݂ܠܱܝܟ݁ܘܢ ܕ݁ܗܱܕ݁ܡܐ ܕܱ݁ܚܓ݂ܻܝܪ ܠܐ ܢܛܥܱܫ ܐܠܐ ܢܬ݂ܱܐܣܐ
Hebrews 12:14 ܗܱܪ_ܛܘ ܒ݁ܬ݂ܱܪ ܫܠܡܐ ܥܱܡ ܟ݁ܠ ܐ_ܢܫ ܘܒ݂ܬ݂ܱܪ ܩܱܕܻ݁ܝܫܘܬ݂ܐ ܕ݁ܒ݂ܠܥܕ݂ܝܗ ܐ_ܢܫ ܠܡܪܱܢ ܠܐ ܚܙܐ
Hebrews 12:15 ܘܱܗܘܱܝܬ݁ܘܢ ܙܗܻܝܪܻܝܢ ܕܱ݁ܠܡܐ ܐ_ܢܫ ܢܫܬ݁ܟ݂ܱܚ ܒ݁ܟ݂ܘܢ ܕ݁ܚܱܣܻܝܪ ܡܢ ܛܱܝܒ݁ܘܬ݂ܐ ܕܱ݁ܐܠܗܐ ܐܱܘ ܕܱ݁ܠܡܐ ܥܩܪܐ ܕܱ݁ܡܪܪܐ ܢܱܦ݁ܩ ܥܘܦ݂ܝܐ ܘܢܱܗܱܪܟ݂ܘܢ ܘܒ݂ܗ ܣܱܓܻ݁ܝܐܐ ܢܣܬܱ݁ܝܒ݂ܘܢ
Hebrews 12:16 ܐܱܘ ܠܡܐ ܐ_ܢܫ ܢܫܬ݁ܟ݂ܱܚ ܒ݁ܟ݂ܘܢ ܕ݁ܙܱܢܝ ܘܱܪܦ݂ܐ ܐܱܝܟ݂ ܥܻܣܘ ܕ݁ܒ݂ܱܚܕ݂ܐ ܡܐܟ݂ܘܠܬ݁ܐ ܙܱܒ݁ܢ ܒ݁ܘܟ݂ܪܘܬ݂ܗ
Hebrews 12:17 ܝܕ݂ܥܻܝܢ ܐܢ_ܬ݁ܘܢ ܓ݁ܝܪ ܕ݁ܐܦ݂ ܡܢ ܒ݁ܬ݂ܱܪܟ݁ܢ ܨܒ݂ܐ ܗ_ܘܐ ܕ݁ܢܻܐܪܱܬ݂ ܒ݁ܘܪܟ݁ܬ݂ܐ ܘܐܣܬ݁ܠܻܝ ܐܱܬ݂ܪܐ ܓ݁ܝܪ ܠܱܬ݂ܝܒ݂ܘܬ݂ܐ ܠܐ ܐܫܟܱ݁ܚ ܟܱ݁ܕ݂ ܒ݁ܕ݂ܡܥܐ ܒ݁ܥܗ
Hebrews 12:18 ܠܐ ܓ݁ܝܪ ܐܬ݂ܩܱܪܱܒ݂ܬ݁ܘܢ ܠܢܘܪܐ ܕ݁ܝܩܕ݁ܐ ܘܡܬ݂ܓܱ݁ܫܐ ܐܦ݂ܠܐ ܠܚܫܘܟ݂ܐ ܘܱܠܥܱܪܦ݁ܠܐ ܘܠܱܥܪܘܪܐ
Hebrews 12:19 ܘܠܐ ܠܩܠܐ ܕ݁ܩܱܪܢܐ ܘܱܠܩܠܐ ܕ݁ܡܠܐ ܗܱܘ ܕ݁ܗܢܘܢ ܕ݁ܫܱܡܥܘܗ_ܝ ܐܫܬ݁ܐܠܘ ܕ݁ܠܐ ܢܬ݁ܬܱ݁ܘܣܱܦ݂ ܢܬ݂ܡܱܠܱܠ ܥܱܡܗܘܢ
Hebrews 12:20 ܠܐ ܓ݁ܝܪ ܡܫܟ݁ܚܻܝܢ ܗ_ܘܱܘ ܠܱܡܣܱܝܒ݁ܪܘ ܡܕ݁ܡ ܕ݁ܐܬ݂ܦܱ݁ܩܱܕ݂ܘ ܕ݁ܐܦ݂ܢ ܚܱܝܘܬ݂ܐ ܬ݁ܬ݂ܩܱܪܱܒ݂ ܠܘܬ݂ ܛܘܪܐ ܬ݁ܬ݂ܪܓ݂ܡ
Hebrews 12:21 ܘܗܟ݂ܱܢܐ ܕ݁ܚܻܝܠ ܗܘܐ ܚܙܘܐ ܕ݁ܡܘܫܐ ܐܡܱܪ ܕ݁ܕ݂ܱܚܻܝܠ ܐ_ܢܐ ܘܪܱܬܻ݁ܝܬ݂ ܐ_ܢܐ
Hebrews 12:22 ܐܱܢ_ܬ݁ܘܢ ܕ݁ܝܢ ܐܬ݂ܩܱܪܱܒ݂ܬ݁ܘܢ ܠܛܘܪܐ ܕ݁ܨܗܝܘܢ ܘܠܱܡܕ݂ܻܝܢ_ܬ݁ܐ ܕܱ݁ܐܠܗܐ ܚܱܝܐ ܠܐܘܪܻܫܠܡ ܕ݁ܒ݂ܱܫܡܱܝܐ ܘܱܠܟ݂ܢܫܐ ܕ݁ܪܒ݁ܘܬ݂ܐ ܕ݁ܡܱܠܱܐܟ݂ܐ
Hebrews 12:23 ܘܱܠܥܻܕ݁_ܬ݁ܐ ܕ݁ܒ݂ܘܟ݂ܪܐ ܕ݁ܡܬ݂ܟܱ݁ܬ݂ܒܻ݁ܝܢ ܒܱ݁ܫܡܱܝܐ ܘܠܱܐܠܗܐ ܕܱ݁ܝܢܐ ܕ݁ܟ݂ܠ ܘܱܠܪܘܚܬ݂ܐ ܕ݁ܟ݂ܻܐܢܐ ܕ݁ܐܬ݂ܓ݁ܡܱܪܘ
Hebrews 12:24 ܘܱܠܝܫܘܥ ܡܨܥܝܐ ܕ݁ܕ݂ܻܝܱܬ݂ܻܩܻܐ ܚܕ݂ܱܬ݂ܐ ܘܠܱܪܣܣ ܕ݁ܡܗ ܕܱ݁ܡܡܱܠܠ ܛܒ݂ ܡܢ ܗܱܘ ܕ݁ܗܒ݂ܝܠ
Hebrews 12:25 ܐܙܕܱ݁ܗ_ܪܘ ܗܟ݂ܻܝܠ ܕܱ݁ܠܡܐ ܬ݁ܫܬܱ݁ܐܠܘܢ ܡܢ ܡܱܢ ܕ݁ܡܱܠܠ ܥܱܡܟ݂ܘܢ ܐܢ ܓ݁ܝܪ ܗܢܘܢ ܠܐ ܐܬ݂ܦܱ݁ܨܻܝܘ ܕ݁ܐܫܬ݁ܐܠܘ ܡܢ ܕ݁ܡܱܠܠ ܥܱܡܗܘܢ ܒܱ݁ܐܪܥܐ ܚܱܕ݂ ܟ݁ܡܐ ܚܢܱܢ ܐܢ ܢܫܬ݁ܐܠ ܡܢ ܡܱܢ ܕ݁ܡܱܠܠ ܥܱܡܱܢ ܡܢ ܫܡܱܝܐ
Hebrews 12:26 ܐܱܝܢܐ ܕ݁ܩܠܗ ܐܱܪܥܐ ܐܱܙܻܝܥ ܗܫܐ ܕ݁ܝܢ ܡܠܱܟ݂ ܘܐܡܱܪ ܕ݁ܬ݂ܘܒ݂ ܚܕ݂ܐ ܙܒ݂ܱܢ ܐܢܐ ܐܱܙܻܝܥ ܠܐ ܒܱ݁ܠܚܘܕ݂ ܐܱܪܥܐ ܐܠܐ ܐܦ݂ ܫܡܱܝܐ
Hebrews 12:27 ܗܕ݂ܐ ܕ݁ܝܢ ܕ݁ܐܡܱܪ ܚܕ݂ܐ ܙܒ݂ܱܢ ܡܚܱܘܝܐ ܫܘܚܠܦ݂ܐ ܕ݁ܗܢܘܢ ܕ݁ܡܬ݁ܙܻܝܥܻܝܢ ܡܛܠ ܕܱ݁ܥܒ݂ܻܝܕ݂ܐ ܐܢܘܢ ܕܱ݁ܢܩܱܘܘܢ ܗܢܘܢ ܕ݁ܠܐ ܡܬ݁ܙܻܝܥܻܝܢ
Hebrews 12:28 ܡܛܠ ܗܟ݂ܻܝܠ ܕ݁ܩܱܒ݁ܠܢ ܡܱܠܟ݁ܘܬ݂ܐ ܕ݁ܠܐ ܡܬ݁ܙܻܝܥܐ ܢܐܚܘܕ݂ ܛܱܝܒ݁ܘܬ݂ܐ ܕ݁ܒ݂ܗ ܢܫܱܡܫ ܘܢܫܦܱ݁ܪ ܠܱܐܠܗܐ ܒ݁ܬ݂ܱܚܡܨܬ݁ܐ ܘܱܒ݂ܕ݂ܚܠܬ݂ܐ
Hebrews 12:29 ܐܱܠܗܱܢ ܓ݁ܝܪ ܢܘܪܐ ܗ_ܘ ܐܟ݂ܠܬ݂ܐ
Hebrews 13:1 ܚܘܒ݁ܐ ܕܱ݁ܐܚܐ ܢܟ݂ܱܬܱ݁ܪ ܒ݁ܟ݂ܘܢ
Hebrews 13:2 ܘܪܚܡܬ݂ܐ ܕܱ݁ܐܟ݂ܣܢܝܐ ܠܐ ܬ݁ܛܥܘܢ ܒ݁ܗܕ݂ܐ ܓ݁ܝܪ ܫܘܱܘ ܐ_ܢܫܐ ܕ݁ܟ݂ܱܕ݂ ܠܐ ܪܓ݂ܻܝܫܻܝܢ ܢܩܱܒ݁ܠܘܢ ܡܱܠܱܐܟ݂ܐ
Hebrews 13:3 ܥ_ܗܱܕ݂ܘ ܠܱܐܝܠܝܢ ܕܱ݁ܐܣܻܝܪܻܝܢ ܐܱܝܟ݂ ܗܱܘ ܕ݁ܥܱܡܗܘܢ ܐܱܣܻܝܪܻܝܢ ܐܢ_ܬ݁ܘܢ ܐܬ݁ܕܱ݁ܟ݂_ܪܘ ܠܱܐܝܠܝܢ ܕܱ݁ܐܠܻܝܨܻܝܢ ܐܱܝܟ݂ ܐ_ܢܫܐ ܕ݁ܒ݂ܣܪܐ ܠܒ݂ܻܝܫܻܝܢ ܐܢ_ܬ݁ܘܢ
Hebrews 13:4 ܡܝܱܩܱܪ ܗ_ܘ ܙܘܘܓ݂ܐ ܒ݁ܟ݂ܠ ܘܥܱܪܣܗܘܢ ܕܱ݁ܟ݂ܝܐ ܗ_ܝ ܠܙܱܢܝܐ ܕ݁ܝܢ ܘܱܠܓ݂ܱܝܪܐ ܕ݁ܐܢ ܐܱܠܗܐ
Hebrews 13:5 ܠܐ ܗܘܐ ܪܚܡ ܟ݁ܣܦ݁ܐ ܪܥܝܢܟ݂ܘܢ ܐܠܐ ܢܣܦܱ݁ܩ ܠܟ݂ܘܢ ܡܕ݁ܡ ܕܻ݁ܐܝܬ݂ ܠܟ݂ܘܢ ܗܘ ܓ݁ܝܪ ܡܪܝܐ ܐܡܱܪ ܕ݁ܠܐ ܐܫܒ݁ܩܟ݂ ܘܠܐ ܐܱܪܦ݁ܐ ܒ݁ܟ݂ ܐܻܝܕ݂ܱܝܐ
Hebrews 13:6 ܘܻܐܝܬ݂ ܠܱܢ ܕ݁ܢܻܐܡܱܪ ܬ݁ܟ݂ܻܝܠܐܝܻܬ݂ ܡܪܝ ܡܥܱܕ݁ܪܢܝ ܠܐ ܐܕ݂ܚܱܠ ܡܢܐ ܥܒ݂ܕ݂ ܠܻܝ ܒܱ݁ܪܢܫܐ
Hebrews 13:7 ܗܘܱܝܬ݁ܘܢ ܥܗܕܻ݁ܝܢ ܠܱܡܕ݂ܱܒ݁ܪܢܱܝܟ݁ܘܢ ܐܱܝܠܝܢ ܕ݁ܡܱܠܠܘ ܥܱܡܟ݂ܘܢ ܡܠܬ݂ܐ ܕܱ݁ܐܠܗܐ ܐܬ݂ܒܱ݁ܩܱܘ ܒ݁ܫܘܠܡܐ ܕ݁ܕ݂ܘܒ݁ܪܱܝܗܘܢ ܘܡܱܪܱܘ ܒ݁ܗܱܝܡܢܘܬ݂ܗܘܢ
Hebrews 13:8 ܝܫܘܥ ܡܫܻܝܚܐ ܐܬ݂ܡܠܝ ܘܝܱܘܡܢܐ ܗܘܝܘ ܘܱܠܥܠܱܡ
Hebrews 13:9 ܠܝܘܠܦ݁ܢܐ ܢܘܟ݂ܪܝܐ ܘܱܡܫܱܚܠܦ݂ܐ ܠܐ ܬ݁ܬ݁ܕܱ݁ܒ݂ܪܘܢ ܫܱܦܻ݁ܝܪ ܗ_ܘ ܓ݁ܝܪ ܕܱ݁ܒ݂ܛܱܝܒ݁ܘܬ݂ܐ ܢܫܱܪܱܪ ܠܒܱ݁ܘܬ݂ܱܢ ܘܠܐ ܒ݁ܡܐܟ݂ܠܬ݂ܐ ܡܛܠ ܕ݁ܠܐ ܐܬ݂ܥܱܕܱ݁ܪܘ ܐܱܝܠܝܢ ܕ݁ܗܱܠܟ݂ܘ ܒ݁ܗܝܢ
Hebrews 13:10 ܐܻܝܬ݂ ܠܱܢ ܕ݁ܝܢ ܡܱܕ݂ܒ݁ܚܐ ܕ݁ܠܐ ܫܱܠܻܝܛ ܠܡܐܟ݂ܱܠ ܡܢܗ ܠܗܢܘܢ ܕܱ݁ܒ݂ܡܱܫܟ݁ܢܐ ܡܫܱܡܫܻܝܢ
Hebrews 13:11 ܚܱܝܘܬ݂ܐ ܓ݁ܝܪ ܗܠܝܢ ܕ݁ܡܱܥܠ ܗ_ܘܐ ܕ݁ܡܗܝܢ ܪܱܒ݁ ܟ݁ܘܡܪܐ ܠܒ݂ܝܬ݂ ܡܱܩܕ݁ܫܐ ܚܠܦ݂ ܚܛܗܐ ܒ݁ܣܪܗܝܢ ܝܩܕ݂ ܗ_ܘܐ ܠܒ݂ܱܪ ܡܢ ܡܱܫܪܻܝܬ݂ܐ
Hebrews 13:12 ܡܛܠ ܗܢܐ ܐܦ݂ ܝܫܘܥ ܕܱ݁ܢܩܱܕ݁ܫ ܠܥܱܡܗ ܒܱ݁ܕ݂ܡܗ ܠܒ݂ܱܪ ܡܢ ܡܕ݂ܻܝܢ_ܬ݁ܐ ܚܱܫ
Hebrews 13:13 ܘܐܦ݂ ܚܢܱܢ ܗܟ݂ܻܝܠ ܢܦ݁ܘܩ ܠܘܬ݂ܗ ܠܒ݂ܱܪ ܡܢ ܡܱܫܪܻܝܬ݂ܐ ܟܱ݁ܕ݂ ܫܩܻܝܠܻܝܢܱܢ ܚܣܕ݁ܗ
Hebrews 13:14 ܠܱܝܬ݁ ܠܱܢ ܓ݁ܝܪ ܡܕ݂ܻܝܢ_ܬ݁ܐ ܕܱ݁ܡܩܱܘܝܐ ܗܪܟ݁ܐ ܐܠܐ ܠܱܐܝܕ݂ܐ ܕܱ݁ܥܬ݂ܻܝܕ݂ܐ ܡܣܱܟ݁ܝܢܱܢ
Hebrews 13:15 ܘܒ݂ܻܐܝܕ݂ܗ ܢܱܣܩ ܕ݁ܒ݂ܚܐ ܕ݁ܬ݂ܫܒ݁ܘܚܬ݁ܐ ܒ݁ܟ݂ܠܙܒ݂ܱܢ ܠܱܐܠܗܐ ܕܻ݁ܐܝܬ݂ܝܗ ܦܻ݁ܐܪܐ ܕ݁ܣܦ݂ܘܬ݂ܐ ܕ݁ܡܱܘܕ݁ܝܢ ܠܱܫܡܗ
Hebrews 13:16 ܘܠܐ ܬ݁ܛܥܘܢ ܡܪܱܚܡܢܘܬ݂ܐ ܘܫܱܘܬ݁ܦ݂ܘܬ݂ܐ ܕ݁ܡܣܟܻ݁ܢܐ ܒ݁ܗܠܝܢ ܓ݁ܝܪ ܕ݁ܒ݂ܚܐ ܫܦ݂ܱܪ ܐ_ܢܫ ܠܱܐܠܗܐ
Hebrews 13:17 ܐܬ݁ܛܦܻ݁ܝܣܘ ܠܱܡܕ݂ܱܒ݁ܪܢܱܝܟ݁ܘܢ ܘܐܫܬܱ݁ܡ_ܥܘ ܠܗܘܢ ܗܢܘܢ ܓ݁ܝܪ ܫܗܪܻܝܢ ܚܠܦ݂ ܢܱܦ݂ܫܬ݂ܟ݂ܘܢ ܐܱܝܟ݂ ܐ_ܢܫܐ ܕ݁ܝܗܒܻ݁ܝܢ ܚܘܫܒ݁ܢܟ݂ܘܢ ܕܱ݁ܒ݂ܚܱܕ݂ܘܬ݂ܐ ܢܗܘܘܢ ܥܒ݂ܕܻ݁ܝܢ ܗܕ݂ܐ ܘܠܐ ܒ݁ܬ݂ܢܚܬ݂ܐ ܡܛܠ ܕ݁ܠܐ ܦ݁ܩܚܐ ܠܟ݂ܘܢ
Hebrews 13:18 ܨܱܠܱܘ ܥܠܱܝܢ ܬ݁ܟ݂ܻܝܠܻܝܢܱܢ ܓ݁ܝܪ ܕ݁ܬ݂ܻܐܪܬ݁ܐ ܛܒ݂ܬ݂ܐ ܐܻܝܬ݂ ܠܱܢ ܕܱ݁ܒ݂ܟ݂ܠܡܕ݁ܡ ܨܒ݂ܝܢܱܢ ܕ݁ܫܱܦܻ݁ܝܪ ܢܬ݁ܕܱ݁ܒܱ݁ܪ
Hebrews 13:19 ܝܱܬܻ݁ܝܪܐܝܻܬ݂ ܒ݁ܥܐ ܐ_ܢܐ ܡܢܟ݂ܘܢ ܕ݁ܬ݂ܥܒ݁ܕ݂ܘܢ ܗܕ݂ܐ ܕ݁ܒ݂ܱܥܓ݂ܱܠ ܐܬ݂ܦܱ݁ܢܐ ܠܟ݂ܘܢ
Hebrews 13:20 ܐܱܠܗܐ ܕ݁ܝܢ ܕܱ݁ܫܠܡܐ ܗܱܘ ܕܱ݁ܐܣܩ ܡܢ ܒ݁ܝܬ݂ ܡܻܝܬ݂ܐ ܠܪܥܝܐ ܪܱܒ݁ܐ ܕ݁ܡܱܪܥܻܝܬ݂ܐ ܒܱ݁ܕ݂ܡܐ ܕ݁ܕ݂ܻܝܱܬ݂ܻܩܻܐ ܕܱ݁ܠܥܠܱܡ ܕܻ݁ܐܝܬ݂ܱܘܗ_ܝ ܝܫܘܥ ܡܫܻܝܚܐ ܡܪܱܢ
Hebrews 13:21 ܗܘ ܢܓ݂ܡܘܪܟ݂ܘܢ ܒ݁ܟ݂ܠ ܥܒ݂ܕ݂ ܛܒ݂ ܕ݁ܬ݂ܥܒ݁ܕ݂ܘܢ ܨܒ݂ܝܢܗ ܘܗܘ ܢܣܥܘܪ ܒܱ݁ܢ ܡܕ݁ܡ ܕ݁ܫܱܦܻ݁ܝܪ ܩܕ݂ܡܱܘܗ_ܝ ܒ݁ܝܱܕ݂ ܝܫܘܥ ܡܫܻܝܚܐ ܕ݁ܠܗ ܫܘܒ݂ܚܐ ܠܥܠܱܡ ܥܠܡܻܝܢ ܐܱܡܻܝܢ
Hebrews 13:22 ܒ݁ܥܐ ܐ_ܢܐ ܕ݁ܝܢ ܡܢܟ݂ܘܢ ܐܱܚܱܝ ܕ݁ܬ݂ܱܓ݁ܪܘܢ ܪܘܚܟ݂ܘܢ ܒ݁ܡܠܬ݂ܐ ܕ݁ܒ݂ܘܝܐܐ ܡܛܠ ܕ݁ܒ݂ܱܙܥܘܪܝܬ݂ܐ ܗ_ܘ ܟ݁ܬ݂ܒ݁ܬ݂ ܠܟ݂ܘܢ
Hebrews 13:23 ܕܱ݁ܥܘ ܕ݁ܝܢ ܠܱܐܚܘܢ ܛܻܝܡܬ݂ܐܘܣ ܕ݁ܐܫܬ݁ܪܻܝ ܘܐܢ ܒܱ݁ܥܓ݂ܱܠ ܢܻܐܬ݂ܐ ܥܱܡܗ ܐܚܙܝܟ݂ܘܢ
Hebrews 13:24 ܫܱܐܠܘ ܒܱ݁ܫܠܡܐ ܕ݁ܟ݂ܠܗܘܢ ܡܕ݂ܱܒ݁ܪܢܱܝܟ݁ܘܢ ܘܱܕ݂ܟ݂ܠܗܘܢ ܩܱܕܻ݁ܝܫܐ ܫܐܠܻܝܢ ܒܱ݁ܫܠܡܟ݂ܘܢ ܟ݁ܠܗܘܢ ܕ݁ܡܢ ܐܻܝܛܱܠܻܝܱܐ
Hebrews 13:25 ܛܱܝܒ݁ܘܬ݂ܐ ܥܱܡ ܟ݁ܠܟ݂ܘܢ ܐܱܡܻܝܢ
James 1:1 ܝܱܥܩܘܒ݂ ܥܱܒ݂ܕ݁ܗ ܕܱ݁ܐܠܗܐ ܘܱܕ݂ܡܪܱܢ ܝܫܘܥ ܡܫܻܝܚܐ ܠܬ݂ܱܪܬܱ݁ܥܣܪܐ ܫܱܪܒ݂ܢ ܕܱ݁ܙܪܻܝܥܢ ܒ݁ܥܱܡ_ܡܐ ܫܠܡ
James 1:2 ܟ݁ܠ ܚܱܕ݂ܘܐ ܬ݁ܗܘܐ ܠܟ݂ܘܢ ܐܱܚܱܝ ܟܱ݁ܕ݂ ܬ݁ܥܠܘܢ ܠܢܣܝܘܢܐ ܡܫܱܚܠܦ݂ܐ ܘܣܱܓܻ݁ܝܐܐ
James 1:3 ܝܕ݂ܥܻܝܢ ܐܢ_ܬ݁ܘܢ ܓ݁ܝܪ ܕ݁ܒ݂ܘܩܝܐ ܕ݁ܗܱܝܡܢܘܬ݂ܐ ܡܱܩܢܐ ܠܟ݂ܘܢ ܡܣܱܝܒ݁ܪܢܘܬ݂ܐ
James 1:4 ܠܗ ܕ݁ܝܢ ܠܱܡܣܱܝܒ݁ܪܢܘܬ݂ܐ ܢܗܘܐ ܠܗ ܥܒ݂ܕ݂ܐ ܡܫܱܡܠܝܐ ܕ݁ܬ݂ܗܘܘܢ ܓ݁ܡܻܝܪܻܝܢ ܘܱܡܫܱܠܡܢܻܝܢ ܘܱܒ݂ܡܕ݁ܡ ܠܐ ܗܘܱܝܬ݁ܘܢ ܚܱܣܻܝܪܻܝܢ
James 1:5 ܐܢ ܐ_ܢܫ ܕ݁ܝܢ ܡܢܟ݂ܘܢ ܚܣܻܝܪ ܡܢ ܚܟ݂ܡܬ݂ܐ ܢܫܱܐܠ ܡܢ ܐܱܠܗܐ ܕ݁ܝܗܒ݂ ܠܟ݂ܠ ܦ݁ܫܻܝܛܐܝܻܬ݂ ܘܠܐ ܡܚܱܣܕ݂ ܘܡܬ݂ܝܱܗܒ݁ܐ ܠܗ
James 1:6 ܢܫܱܐܠ ܕ݁ܝܢ ܒ݁ܗܱܝܡܢܘܬ݂ܐ ܟܱ݁ܕ݂ ܠܐ ܡܬ݂ܦܱ݁ܠܱܓ݂ ܗܱܘ ܓ݁ܝܪ ܕ݁ܡܬ݂ܦܱ݁ܠܱܓ݂ ܕ݁ܡܐ ܠܓ݂ܱܠ_ܠܐ ܕ݁ܝܱܡܐ ܕ݁ܫܓ݂ܫܐ ܠܗܘܢ ܪܘܚܐ
James 1:7 ܘܠܐ ܢܱܣܒܱ݁ܪ ܗܱܘ ܒܱ݁ܪܢܫܐ ܕ݁ܢܣܒ݂ ܡܕ݁ܡ ܡܢ ܡܪܝܐ
James 1:8 ܐܱܝܢܐ ܕܱ݁ܦ݂ܠܻܝܓ݂ ܒ݁ܪܥܝܢܗ ܘܱܫܓ݂ܻܝܫ ܒ݁ܟ݂ܠܗܝܢ ܐܘܪܚܬ݂ܗ
James 1:9 ܢܫܬܱ݁ܒ݂ܗܱܪ ܕ݁ܝܢ ܐܱܚܐ ܡܱܟܻ݁ܝܟ݂ܐ ܒ݁ܪܘܡܪܡܗ
James 1:10 ܘܥܱܬܻ݁ܝܪܐ ܒ݁ܡܘܟ݁ܟ݂ܗ ܡܛܠ ܕܱ݁ܐܝܟ݂ ܗܱܒ݁ܒ݂ܐ ܕ݁ܥܣܒ݁ܐ ܗܟ݂ܱܢܐ ܥܒ݂ܱܪ
James 1:11 ܕ݁ܢܱܚ ܓ݁ܝܪ ܫܡܫܐ ܒ݁ܚܘܡܗ ܘܡܱܘܒ݁ܫ ܠܗ ܠܥܣܒ݁ܐ ܘܗܱܒ݁ܒ݂ܗ ܢܦ݂ܠ ܘܫܘܦ݂ܪܐ ܕ݁ܚܙܘܗ ܐܒ݂ܕ݂ ܗܟ݂ܱܢܐ ܐܦ݂ ܥܱܬܻ݁ܝܪܐ ܚܡܐ ܒ݁ܗܘܦ݁ܟ݂ܱܘܗ_ܝ
James 1:12 ܛܘܒ݂ܱܘܗ_ܝ ܠܓ݂ܱܒ݂ܪܐ ܕܱ݁ܡܣܱܝܒܱ݁ܪ ܢܣܝܘܢܐ ܕ݁ܡܐ ܕ݁ܐܬ݂ܒ݁ܚܱܪ ܢܣܒ݂ ܟ݁ܠܻܝܠܐ ܕ݁ܚܱܝܐ ܗܱܘ ܕܱ݁ܡܠܱܟ݂ ܐܱܠܗܐ ܠܱܐܝܠܝܢ ܕ݁ܪܚܡܻܝܢ ܠܗ
James 1:13 ܠܐ ܢܻܐܡܱܪ ܐ_ܢܫ ܟܱ݁ܕ݂ ܡܬ݂ܢܱܣܐ ܕ݁ܡܢ ܐܱܠܗܐ ܡܬ݂ܢܱܣܐ ܐ_ܢܐ ܐܱܠܗܐ ܓ݁ܝܪ ܠܐ ܡܢܱܣܱܝ ܒ݁ܒ݂ܻܝܫܬ݂ܐ ܘܗܘ ܠܐ_ܢܫ ܠܐ ܡܢܱܣܐ
James 1:14 ܐܠܐ ܐ_ܢܫ ܐ_ܢܫ ܡܢ ܪܓ݁ܬ݂ܗ ܗ_ܘ ܡܬ݂ܢܱܣܐ ܘܡܬ݂ܪܱܓ݂ܪܱܓ݂ ܘܡܬ݂ܢܓ݂ܕ݂
James 1:15 ܘܗܕ݂ܐ ܪܓ݁ܬ݂ܐ ܒ݁ܛܢܐ ܘܝܠܕ݁ܐ ܚܛܻܝܬ݂ܐ ܚܛܻܝܬ݂ܐ ܕ݁ܝܢ ܡܐ ܕ݁ܐܬ݂ܓܱ݁ܡܪܱܬ݂ ܝܠܕ݁ܐ ܡܱܘܬ݁ܐ
James 1:16 ܠܐ ܬ݁ܛܥܘܢ ܐܱܚܱܝ ܚܱܒܻ݁ܝܒ݂ܐ
James 1:17 ܟ݁ܠ ܡܱܘܗܱܒ݂ܬ݁ܐ ܛܒ݂ܬ݂ܐ ܘܱܡܫܱܡܠܱܝܬ݁ܐ ܡܢ ܠܥܠ ܢܚܬ݁ܐ ܡܢ ܐܱܒ݂ܐ ܕ݁ܢܱܗܻܝܪܐ ܗܱܘ ܕ݁ܠܱܝܬ݁ ܠܘܬ݂ܗ ܫܘܚܠܦ݂ܐ ܡܕ݁ܡ ܐܦ݂ܠܐ ܛܠܢܻܝܬ݂ܐ ܕ݁ܫܘܓ݂ܢܝܐ
James 1:18 ܗܘܝܘ ܨܒ݂ܐ ܘܝܱܠܕܱ݁ܢ ܒ݁ܡܠܬ݂ܐ ܕ݁ܩܘܫܬ݁ܐ ܕ݁ܢܗܘܐ ܪܻܫܻܝܬ݂ܐ ܕ݁ܒ݂ܪܝܬ݂ܗ
James 1:19 ܘܱܐܢ_ܬ݁ܘܢ ܐܱܚܱܝ ܚܱܒܻ݁ܝܒ݂ܐ ܟ݁ܠܢܫ ܡܢܟ݂ܘܢ ܢܗܘܐ ܡܣܱܪܗܱܒ݂ ܠܡܫܡܱܥ ܘܡܱܘܚܱܪ ܠܱܡܡܱܠܠܘ ܘܡܱܘܚܱܪ ܠܡܪܓܱ݁ܙ
James 1:20 ܪܘܓ݂ܙܗ ܓ݁ܝܪ ܕ݁ܓ݂ܱܒ݂ܪܐ ܙܱܕܻ݁ܝܩܘܬ݂ܐ ܕܱ݁ܐܠܗܐ ܠܐ ܥܒ݂ܕ݂
James 1:21 ܡܛܠ ܗܢܐ ܐܱܪܚܩܘ ܡܢܟ݂ܘܢ ܟ݁ܠܗ ܛܱܢܦ݂ܘܬ݂ܐ ܘܣܘܓ݂ܐܐ ܕ݁ܒ݂ܻܝܫܘܬ݂ܐ ܘܱܒ݂ܡܱܟܻ݁ܝܟ݂ܘܬ݂ܐ ܩܱܒ݁ܠܘ ܡܠܬ݂ܐ ܕܱ݁ܢܨܻܝܒ݂ܐ ܒܱ݁ܟ݂ܝܢܱܢ ܕ݁ܗܻܝ ܡܫܟ݁ܚܐ ܕ݁ܬ݂ܱܚܐ ܐܢܝܢ ܢܱܦ݂ܫܬ݂ܟ݂ܘܢ
James 1:22 ܗܘܱܘ ܕ݁ܝܢ ܥܒ݂ܘܕ݂ܐ ܕ݁ܡܠܬ݂ܐ ܘܠܐ ܫܡܘܥܐ ܒܱ݁ܠܚܘܕ݂ ܘܠܐ ܬܱ݁ܛܥܘܢ ܢܱܦ݂ܫܬ݂ܟ݂ܘܢ
James 1:23 ܐܢ ܐ_ܢܫ ܓ݁ܝܪ ܢܗܘܐ ܫܡܘܥܗ ܕ݁ܡܠܬ݂ܐ ܘܠܐ ܥܒ݂ܘܕ݂ܗ ܗܢܐ ܕ݁ܡܐ ܠܗܱܘ ܕܱ݁ܚܙܐ ܐܱܦܱ݁ܘܗ_ܝ ܒ݁ܡܱܚܙܻܝܬ݂ܐ
James 1:24 ܚܙܐ ܓ݁ܝܪ ܢܱܦ݂ܫܗ ܘܱܥܒ݂ܱܪ ܘܱܛܥܐ ܕܱ݁ܐܝܟܱ݁ܢܐ ܗܘܐ
James 1:25 ܟ݁ܠ ܕ݁ܝܢ ܕ݁ܚܪ ܒ݁ܢܡܘܣܐ ܡܫܱܠܡܢܐ ܕ݁ܚܻܐܪܘܬ݂ܐ ܘܩܱܘܻܝ ܒ݁ܗ ܠܐ ܗܘܐ ܫܡܘܥܐ ܕ݁ܫܡܥܐ ܕ݁ܡܬ݁ܛܥܐ ܐܠܐ ܥܒ݂ܘܕ݂ܐ ܕܱ݁ܥܒ݂ܕ݂ܐ ܘܗܢܐ ܛܘܒ݂ܢܐ ܢܗܘܐ ܒܱ݁ܥܒ݂ܕ݂ܗ
James 1:26 ܘܐܢ ܐ_ܢܫ ܣܒ݂ܱܪ ܕܱ݁ܡܫܱܡܫ ܠܱܐܠܗܐ ܘܠܐ ܐܚܕ݂ ܠܫܢܗ ܐܠܐ ܡܱܛܥܐ ܠܗ ܠܒ݁ܗ ܕ݁ܗܢܐ ܣܪܻܝܩܐ ܗ_ܝ ܬ݁ܫܡܫܬ݁ܗ
James 1:27 ܬ݁ܫܡܫܬ݁ܐ ܓ݁ܝܪ ܕ݁ܟ݂ܻܝܬ݂ܐ ܘܩܱܕܻ݁ܝܫܬ݁ܐ ܩܕ݂ܡ ܐܱܠܗܐ ܐܱܒ݂ܐ ܗܕ݂ܐ ܗ_ܝ ܠܡܣܥܱܪ ܝܱܬ݂ܡܐ ܘܱܐܪܡܠܬ݂ܐ ܒ݁ܐܘܠܨܢܱܝܗܘܢ ܘܱܠܡܛܱܪ ܐ_ܢܫ ܢܱܦ݂ܫܗ ܡܢ ܥܠܡܐ ܕ݁ܠܐ ܛܘܠܫܐ
James 2:1 ܐܱܚܱܝ ܠܐ ܒ݁ܡܱܣܱܒ݂ ܒܱ݁ܐܦ݁ܐ ܬ݁ܗܘܘܢ ܐܱܚܻܝܕ݂ܻܝܢ ܠܗܱܝܡܢܘܬ݂ܐ ܕ݁ܬ݂ܫܒ݁ܘܚܬ݁ܗ ܕ݁ܡܪܱܢ ܝܫܘܥ ܡܫܻܝܚܐ
James 2:2 ܐܢ ܓ݁ܝܪ ܢܥܘܠ ܠܱܟ݂ܢܘܫܬ݁ܟ݂ܘܢ ܐ_ܢܫ ܕ݁ܥܙܩܬ݂ܗ ܕ݁ܕ݂ܱܗܒ݂ܐ ܐܱܘ ܕ݁ܡܐܢܱܘܗ_ܝ ܫܱܦܻ݁ܝܪܐ ܘܢܥܘܠ ܡܣܟܻ݁ܢܐ ܒ݁ܡܐܢܐ ܨܐܐ
James 2:3 ܘܱܬ݂ܚܘܪܘܢ ܒ݁ܗܱܘ ܕܱ݁ܠܒ݂ܻܝܫ ܡܐܢܐ ܫܱܦܻ݁ܝܪܐ ܘܬ݂ܻܐܡܪܘܢ ܠܗ ܐܱܢ_ܬ݁ ܗܪܟ݁ܐ ܬ݁ܒ݂ ܫܱܦܻ݁ܝܪ ܘܱܠܡܣܟܻ݁ܢܐ ܬܻ݁ܐܡܪܘܢ ܠܗ ܐܱܢ_ܬ݁ ܩܘܡ ܠܗܱܠ ܐܱܘ ܬ݁ܒ݂ ܠܟ݂ ܗܪܟ݁ܐ ܩܕ݂ܡ ܟ݁ܘܒ݂ܫܐ ܕ݁ܪܓ݂ܠܱܝܢ
James 2:4 ܠܐ ܗܐ ܐܬ݂ܦܱ݁ܠܱܓ݂ܬ݁ܘܢ ܠܟ݂ܘܢ ܒ݁ܢܱܦ݂ܫܟ݂ܘܢ ܘܱܗܘܱܝܬ݁ܘܢ ܡܦ݂ܱܪܫܢܐ ܕ݁ܡܱܚܫܒ݂ܬ݂ܐ ܒܻ݁ܝܫܬ݂ܐ
James 2:5 ܫܡܱܥܘ ܐܱܚܱܝ ܚܱܒܻ݁ܝܒ݂ܐ ܠܐ ܗ_ܘܐ ܠܡܣܟܻ݁ܢܐ ܕ݁ܥܠܡܐ ܥܱܬܻ݁ܝܪܐ ܕ݁ܝܢ ܒ݁ܗܱܝܡܢܘܬ݂ܐ ܓ݁ܒ݂ܐ ܐܱܠܗܐ ܕ݁ܢܗܘܘܢ ܝܪܬ݁ܐ ܒ݁ܡܱܠܟ݁ܘܬ݂ܐ ܗܝ ܕܱ݁ܡܠܱܟ݂ ܐܱܠܗܐ ܠܱܐܝܠܝܢ ܕ݁ܪܚܡܻܝܢ ܠܗ
James 2:6 ܐܱܢ_ܬ݁ܘܢ ܕ݁ܝܢ ܫܛܬ݁ܘܢܝܗ_ܝ ܠܡܣܟܻ݁ܢܐ ܠܐ ܗܐ ܥܱܬܻ݁ܝܪܐ ܡܫܬܱ݁ܥܠܝܢ ܥܠܱܝܟ݁ܘܢ ܘܗܢܘܢ ܢܓ݂ܕܻ݁ܝܢ ܠܟ݂ܘܢ ܠܒ݂ܝܬ݂ ܕܻ݁ܝܢܐ
James 2:7 ܠܐ ܗܐ ܗܢܘܢ ܡܓ݂ܱܕ݁ܦ݂ܻܝܢ ܥܱܠ ܫܡܐ ܛܒ݂ܐ ܕ݁ܐܬ݂ܩܪܻܝ ܥܠܱܝܟ݁ܘܢ
James 2:8 ܘܐܢ ܢܡܘܣܐ ܕܱ݁ܐܠܗܐ ܒ݁ܗܕ݂ܐ ܡܫܱܠܡܻܝܬ݁ܘܢ ܐܱܝܟ݂ ܕܱ݁ܟ݂ܬ݂ܻܝܒ݂ ܕ݁ܬ݂ܪܚܱܡ ܠܩܱܪܻܝܒ݂ܟ݂ ܐܱܝܟ݂ ܢܱܦ݂ܫܟ݂ ܫܱܦܻ݁ܝܪ ܥܒ݂ܕܻ݁ܝܢ ܐܢ_ܬ݁ܘܢ
James 2:9 ܐܢ ܕ݁ܝܢ ܒܱ݁ܐܦ݁ܐ ܢܣܒܻ݁ܝܢ ܐܢ_ܬ݁ܘܢ ܚܛܻܝܬ݂ܐ ܥܒ݂ܕܻ݁ܝܢ ܐܢ_ܬ݁ܘܢ ܘܡܬ݂ܟܱ݁ܘܢܻܝܢ ܐܢ_ܬ݁ܘܢ ܡܢ ܢܡܘܣܐ ܐܱܝܟ݂ ܥܒ݂ܪܱܝ ܥܱܠ ܢܡܘܣܐ
James 2:10 ܐܱܝܢܐ ܓ݁ܝܪ ܕ݁ܟ݂ܠܗ ܢܡܘܣܐ ܢܛܱܪ ܘܒ݂ܱܚܕ݂ܐ ܫܪܱܥ ܠܟ݂ܠܗ ܢܡܘܣܐ ܐܬ݂ܚܱܝܱܒ݂
James 2:11 ܗܱܘ ܓ݁ܝܪ ܕ݁ܐܡܱܪ ܕ݁ܠܐ ܬ݁ܓ݂ܘܪ ܗܘ ܐܡܱܪ ܕ݁ܠܐ ܬ݁ܩܛܘܠ ܐܢ ܕ݁ܝܢ ܠܐ ܓ݁ܐܱܪ ܐܱܢ_ܬ݁ ܐܠܐ ܩܛܠ ܐܱܢ_ܬ݁ ܗܘܱܝܬ݁ ܠܟ݂ ܥܒ݂ܱܪ ܥܱܠ ܢܡܘܣܐ
James 2:12 ܗܟ݂ܱܢܐ ܗܘܱܝܬ݁ܘܢ ܡܡܱܠܠܻܝܢ ܘܗܟ݂ܱܢܐ ܗܘܱܝܬ݁ܘܢ ܣܥܪܻܝܢ ܐܱܝܟ݂ ܐ_ܢܫܐ ܕܱ݁ܒ݂ܢܡܘܣܐ ܕ݁ܚܻܐܪܘܬ݂ܐ ܥܬ݂ܻܝܕ݂ܻܝܢ ܐܢ_ܬ݁ܘܢ ܠܡܬ݁ܕ݂ܢܘ
James 2:13 ܕܻ݁ܝܢܐ ܓ݁ܝܪ ܗܘܐ ܕ݁ܠܐ ܪܱܚܡܐ ܥܱܠ ܗܱܘ ܕ݁ܠܐ ܥܒ݂ܕ݂ ܪܱܚܡܐ ܡܫܬܱ݁ܥܠܝܢ ܐܢ_ܬ݁ܘܢ ܒ݁ܪܱܚܡܐ ܥܱܠ ܕܻ݁ܝܢܐ
James 2:14 ܡܢܐ ܗܢܝܢܐ ܐܱܚܱܝ ܐܢ ܐ_ܢܫ ܐܡܱܪ ܕܻ݁ܐܝܬ݂ ܠܻܝ ܗܱܝܡܢܘܬ݂ܐ ܘܱܥܒ݂ܕ݂ܐ ܠܱܝܬ݁ ܠܗ ܕܱ݁ܠܡܐ ܡܫܟ݁ܚܐ ܗܱܝܡܢܘܬ݂ܗ ܕ݁ܬ݂ܱܚܝܘܗ_ܝ
James 2:15 ܘܐܢ ܐܱܚܐ ܐܱܘ ܚܬ݂ܐ ܢܗܘܘܢ ܥܱܪܛܠܝܻܝܢ ܘܚܱܣܻܝܪܻܝܢ ܣܱܝܒ݁ܪܬ݁ܐ ܕ݁ܝܱܘܡܐ
James 2:16 ܘܢܻܐܡܱܪ ܠܗܘܢ ܐ_ܢܫ ܡܢܟ݂ܘܢ ܙܠܘ ܒܱ݁ܫܠܡܐ ܫܚܱܢܘ ܘܱܣܒ݂ܱܥܘ ܘܠܐ ܬ݁ܬ݁ܠܘܢ ܠܗܘܢ ܣܢܻܝܩܘܬ݂ܗ ܕ݁ܦ݂ܱܓ݂ܪܐ ܡܢܐ ܗܢܝܢܐ
James 2:17 ܗܟ݂ܱܢܐ ܐܦ݂ ܗܱܝܡܢܘܬ݂ܐ ܕ݁ܠܐ ܥܒ݂ܕ݂ܐ ܡܻܝܬ݂ܐ ܗ_ܝ ܒܱ݁ܠܚܘܕ݂ܝܗ
James 2:18 ܐܡܱܪ ܓ݁ܝܪ ܐ_ܢܫ ܠܟ݂ ܐܻܝܬ݂ ܠܟ݂ ܗܱܝܡܢܘܬ݂ܐ ܘܠܻܝ ܐܻܝܬ݂ ܠܻܝ ܥܒ݂ܕ݂ܐ ܚܱܘܢܝ ܗܱܝܡܢܘܬ݂ܟ݂ ܕ݁ܠܐ ܥܒ݂ܕ݂ܐ ܘܐܢܐ ܡܚܱܘܐ ܐ_ܢܐ ܠܟ݂ ܗܱܝܡܢܘܬ݂ܝ ܡܢ ܥܒ݂ܕ݂ܱܝ
James 2:19 ܡܗܱܝܡܢ ܐܱܢ_ܬ݁ ܕ݁ܚܱܕ݂ ܗ_ܘ ܐܱܠܗܐ ܫܱܦܻ݁ܝܪ ܥܒ݂ܕ݂ ܐܱܢ_ܬ݁ ܐܦ݂ ܫܻܐܕ݂ܐ ܡܗܱܝܡܢܻܝܢ ܘܪܥܠܻܝܢ
James 2:20 ܨܒ݂ܐ ܐܱܢ_ܬ݁ ܕ݁ܝܢ ܕ݁ܬ݂ܕܱ݁ܥ ܐܘ ܒܱ݁ܪܢܫܐ ܚܱܠܫܐ ܕ݁ܗܱܝܡܢܘܬ݂ܐ ܕ݁ܠܐ ܥܒ݂ܕ݂ܐ ܡܻܝܬ݂ܐ ܗ_ܝ
James 2:21 ܐܱܒ݂ܘܢ ܐܱܒ݂ܪܗܡ ܠܐ ܗ_ܘܐ ܡܢ ܥܒ݂ܕ݂ܐ ܐܙܕܱ݁ܕܱ݁ܩ ܕܱ݁ܐܣܩ ܠܻܐܝܣܚܩ ܒ݁ܪܗ ܥܱܠ ܡܱܕ݂ܒ݁ܚܐ
James 2:22 ܚܙܐ ܐܱܢ_ܬ݁ ܕ݁ܗܱܝܡܢܘܬ݂ܗ ܣܱܝܥܱܬ݂ ܠܱܥܒ݂ܕ݂ܱܘܗ_ܝ ܘܡܢ ܥܒ݂ܕ݂ܐ ܗܱܝܡܢܘܬ݂ܗ ܐܬ݂ܓܱ݁ܡܪܱܬ݂
James 2:23 ܘܱܫܠܡ ܟ݁ܬ݂ܒ݂ܐ ܕ݁ܐܡܱܪ ܕ݁ܗܱܝܡܢ ܐܱܒ݂ܪܗܡ ܒܱ݁ܐܠܗܐ ܘܐܬ݂ܚܱܫܒܱ݁ܬ݂ ܠܗ ܠܙܱܕܻ݁ܝܩܘ ܘܪܚܡܐ ܕܱ݁ܐܠܗܐ ܐܬ݂ܩܪܻܝ
James 2:24 ܚܙܐ ܐܱܢ_ܬ݁ ܕ݁ܡܢ ܥܒ݂ܕ݂ܐ ܡܙܕܱ݁ܕܱ݁ܩ ܒܱ݁ܪܢܫܐ ܘܠܐ ܗ_ܘܐ ܡܢ ܗܱܝܡܢܘܬ݂ܐ ܒܱ݁ܠܚܘܕ݂
James 2:25 ܗܟ݂ܱܢܐ ܐܦ݂ ܪܚܒ݂ ܙܢܻܝܬ݂ܐ ܠܐ ܗ_ܘܐ ܡܢ ܥܒ݂ܕ݂ܐ ܐܙܕܱ݁ܕ݁ܩܱܬ݂ ܕ݁ܩܱܒ݁ܠܱܬ݂ ܠܓ݂ܫܘܫܐ ܘܒ݂ܐܘܪܚܐ ܐ_ܚܪܻܬ݂ܐ ܐܱܦ݁ܩܱܬ݂ ܐܢܘܢ
James 2:26 ܐܱܝܟܱ݁ܢܐ ܕ݁ܦ݂ܱܓ݂ܪܐ ܕ݁ܠܐ ܪܘܚܐ ܡܻܝܬ݂ ܗ_ܘ ܗܟ݂ܱܢܐ ܐܦ݂ ܗܱܝܡܢܘܬ݂ܐ ܕ݁ܠܐ ܥܒ݂ܕ݂ܐ ܡܻܝܬ݂ܐ ܗ_ܝ
James 3:1 ܠܐ ܣܱܓܻ݁ܝܐܐ ܡܱܠܦ݂ܢܐ ܢܗܘܘܢ ܒ݁ܟ݂ܘܢ ܐܱܚܱܝ ܐܠܐ ܗܘܱܝܬ݁ܘܢ ܝܕ݂ܥܻܝܢ ܕ݁ܕ݂ܻܝܢܐ ܝܱܬܻ݁ܝܪܐ ܚܱܝܒ݂ܻܝܢܱܢ
James 3:2 ܣܱܓܻ݁ܝܐܬ݂ܐ ܓ݁ܝܪ ܡܫܬܱ݁ܪܥܻܝܢܱܢ ܟ݁ܠܱܢ ܟ݁ܠ ܕܱ݁ܒ݂ܡܠܬ݂ܐ ܠܐ ܫܪܱܥ ܗܢܐ ܐܻܝܬ݂ܱܘܗ_ܝ ܓܱ݁ܒ݂ܪܐ ܓ݁ܡܻܝܪܐ ܕ݁ܡܫܟܱ݁ܚ ܢܫܱܥܒ݁ܕ݂ ܐܦ݂ ܟ݁ܠܗ ܦܱ݁ܓ݂ܪܗ
James 3:3 ܗܐ ܓ݁ܝܪ ܦ݁ܓ݂ܘܕ݂ܐ ܒ݁ܦ݂ܘܡܐ ܕ݁ܪܱܟ݂ܫܐ ܪܡܝܢܱܢ ܐܱܝܟ݂ ܕ݁ܢܫܬܱ݁ܥܒ݁ܕ݂ܘܢ ܠܱܢ ܘܟ݂ܠܗ ܓ݁ܘܫܡܗܘܢ ܡܱܗܦ݁ܟ݂ܻܝܢܱܢ
James 3:4 ܐܦ݂ ܐܠܦ݂ܐ ܥܱܫܻܝܢܬ݂ܐ ܟܱ݁ܕ݂ ܕ݁ܒ݂ܻܝܪܢ ܠܗܝܢ ܪܘܚܐ ܩܱܫܝܬ݂ܐ ܡܢ ܩܱܝܣܐ ܙܥܘܪܐ ܡܬ݂ܢܱܬ݁ܦ݂ܢ ܠܱܐܬ݂ܱܪ ܕ݁ܚܐܱܪ ܨܒ݂ܝܢܗ ܕ݁ܗܱܘ ܕܱ݁ܡܕ݂ܱܒܱ݁ܪ
James 3:5 ܗܟ݂ܱܢܐ ܐܦ݂ ܠܫܢܐ ܗܱܕ݁ܡܐ ܗ_ܘ ܙܥܘܪܐ ܘܡܫܬܱ݁ܥܠܐ ܐܦ݂ ܢܘܪܐ ܙܥܘܪܬ݁ܐ ܥܒ݂ܐ ܣܱܓܻ݁ܝܐܐ ܡܱܘܩܕ݂ܐ
James 3:6 ܘܠܫܢܐ ܢܘܪܐ ܗ_ܘ ܘܥܠܡܐ ܕܱ݁ܚܛܻܝܬ݂ܐ ܐܱܝܟ݂ ܥܒ݂ܐ ܗ_ܘ ܘܗܘ ܠܫܢܐ ܟܱ݁ܕ݂ ܐܻܝܬ݂ܱܘܗ_ܝ ܒ݁ܗܱܕ݁ܡܱܝܢ ܡܟ݂ܱܬ݁ܡ ܠܗ ܠܟ݂ܠܗ ܦܱ݁ܓ݂ܪܱܢ ܘܡܱܘܩܕ݂ ܝܘܒ݁ܠܐ ܕ݁ܫܱܪܒ݂ܬ݂ܱܢ ܕ݁ܪܗܛܻܝܢ ܐܱܝܟ݂ ܓܻ݁ܝܓ݂ܠܐ ܘܝܩܕ݂ ܐܦ݂ ܗܘ ܒ݁ܢܘܪܐ
James 3:7 ܟ݁ܠܗܘܢ ܓ݁ܝܪ ܟ݁ܝܢܐ ܕ݁ܚܱܝܘܬ݂ܐ ܘܱܕ݂ܦ݂ܪܱܚܬ݂ܐ ܘܪܱܚܫܐ ܕ݁ܝܱܡܐ ܘܱܕ݂ܝܱܒ݂ܫܐ ܡܫܬܱ݁ܥܒ݁ܕ݂ܻܝܢ ܠܱܟ݂ܝܢܐ ܕ݁ܐ_ܢܫܘܬ݂ܐ
James 3:8 ܠܫܢܐ ܕ݁ܝܢ ܐ_ܢܫ ܠܐ ܐܫܟܱ݁ܚ ܕ݁ܢܟ݂ܒ݁ܫܻܝܘܗ_ܝ ܒܻ݁ܝܫܬ݁ܐ ܗܕ݂ܐ ܕ݁ܠܐ ܡܬ݁ܬܱ݁ܟ݂ܣܐ ܡܠܐ ܗ_ܘ ܣܱܡܐ ܕ݁ܡܱܘܬ݁ܐ
James 3:9 ܒ݁ܗ ܡܒ݂ܱܪܟ݂ܻܝܢܱܢ ܠܡܪܝܐ ܘܱܐܒ݂ܐ ܘܒ݂ܗ ܠܝܛܻܝܢܱܢ ܠܱܒ݂ܢܱܝܢܫܐ ܕ݁ܒ݂ܱܕ݂ܡܘܬ݂ܐ ܕܱ݁ܐܠܗܐ ܥܒ݂ܻܝܕ݂ܻܝܢ
James 3:10 ܘܡܢܗ ܡܢ ܦ݁ܘܡܐ ܢܦ݂ܩܢ ܒ݁ܘܪܟ݁ܬ݂ܐ ܘܠܱܘܛܬ݂ܐ ܠܐ ܘܠܐ ܐܱܚܱܝ ܕ݁ܗܠܝܢ ܗܟ݂ܱܢܐ ܢܣܬܱ݁ܥܪܢ
James 3:11 ܕܱ݁ܠܡܐ ܡܫܟ݁ܚܐ ܕ݁ܡܢ ܚܱܕ݂ ܡܱܒ݁ܘܥܐ ܢܦ݁ܩܘܢ ܡܱܝܐ ܚܠܱܝܐ ܘܡܱܪܻܝܪܐ
James 3:12 ܐܱܘ ܕܱ݁ܠܡܐ ܡܫܟ݁ܚܐ ܬܻ݁ܬ݁ܐ ܐܱܚܱܝ ܕ݁ܙܱܝܬ݁ܐ ܬ݁ܥܒ݁ܕ݂ ܐܱܘ ܓ݁ܦ݂ܬ݁ܐ ܬܻ݁ܐܢܐ ܗܟ݂ܱܢܐ ܐܦ݂ ܠܐ ܡܱܝܐ ܡܱܠܻܝܚܐ ܡܫܟ݁ܚܻܝܢ ܕ݁ܢܬ݂ܥܱܒ݂ܕ݁ܘܢ ܚܠܱܝܐ
James 3:13 ܡܱܢܘ ܡܢܟ݂ܘܢ ܕ݁ܚܱܟܻ݁ܝܡ ܘܱܪܕ݂ܐ ܢܚܱܘܐ ܥܒ݂ܕ݂ܱܘܗ_ܝ ܒ݁ܗܘܦ݁ܟ݂ܐ ܫܱܦܻ݁ܝܪܐ ܒ݁ܚܟ݂ܡܬ݂ܐ ܡܱܟܻ݁ܝܟ݂ܬ݁ܐ
James 3:14 ܐܢ ܕ݁ܝܢ ܚܣܡܐ ܡܱܪܻܝܪܐ ܐܻܝܬ݂ ܒ݁ܟ݂ܘܢ ܐܱܘ ܚܪܝܢܐ ܒ݁ܠܒܱ݁ܝܟ݁ܘܢ ܠܐ ܬ݁ܬ݂ܚܱܬ݁ܪܘܢ ܥܱܠ ܩܘܫܬ݁ܐ ܘܱܬ݁ܕ݂ܱܓ݁ܠܘܢ
James 3:15 ܡܛܠ ܕ݁ܗܕ݂ܐ ܚܟ݂ܡܬ݂ܐ ܡܢ ܠܥܠ ܠܐ ܢܚܬܱ݁ܬ݂ ܐܠܐ ܐܻܝܬ݂ܝܗ ܐܱܪܥܢܝܬ݁ܐ ܡܢ ܚܘܫܒ݂ܐ ܕ݁ܢܱܦ݂ܫܐ ܘܡܢ ܫܻܐܕ݂ܐ
James 3:16 ܐܱܝܟ݁ܐ ܓ݁ܝܪ ܕܻ݁ܐܝܬ݂ ܚܣܡܐ ܘܚܪܝܢܐ ܬܱ݁ܡܢ ܐܦ݂ ܕ݁ܠܘܚܝܐ ܘܟ݂ܠܡܕ݁ܡ ܕ݁ܒ݂ܻܝܫ
James 3:17 ܚܟ݂ܡܬ݂ܐ ܕ݁ܝܢ ܕ݁ܡܢ ܠܥܠ ܕܱ݁ܟ݂ܝܐ ܗ_ܝ ܘܡܱܠܝܐ ܫܠܡܐ ܘܡܱܟܻ݁ܝܟ݂ܐ ܘܡܫܬܱ݁ܡܥܢܝܐ ܘܡܱܠܝܐ ܪܱܚܡܐ ܘܦ݂ܻܐܪܐ ܛܒ݂ܐ ܘܱܕ݂ܠܐ ܦ݁ܠܓ݁ܘܬ݂ܐ ܗ_ܝ ܘܒ݂ܱܐܦ݁ܐ ܠܐ ܢܣܒ݁ܐ
James 3:18 ܦܻ݁ܐܪܐ ܕ݁ܝܢ ܕ݁ܙܱܕܻ݁ܝܩܘܬ݂ܐ ܒ݁ܫܱܝܢܐ ܡܙܕܱ݁ܪܥܻܝܢ ܠܱܐܝܠܝܢ ܕ݁ܥܒ݂ܕܻ݁ܝܢ ܫܠܡܐ
James 4:1 ܡܢ ܐܱܝܟ݁ܐ ܐܻܝܬ݂ ܒ݁ܟ݂ܘܢ ܩܪܒ݂ܐ ܘܡܱܨܘܬ݂ܐ ܠܐ ܗ_ܘܐ ܡܢ ܪܓ݂ܻܝܓ݂ܬ݂ܐ ܕ݁ܡܱܩܪܒ݂ܢ ܒ݁ܗܱܕ݁ܡܱܝܟ݁ܘܢ
James 4:2 ܡܬ݂ܪܱܓ݂ܪܓ݂ܻܝܢ ܐܢ_ܬ݁ܘܢ ܘܠܱܝܬ݁ ܠܟ݂ܘܢ ܘܩܛܠܻܝܢ ܐܢ_ܬ݁ܘܢ ܘܛܢܻܝܢ ܐܢ_ܬ݁ܘܢ ܘܠܐ ܐܬ݂ܝܐ ܒܻ݁ܐܝܕ݂ܱܝܟ݁ܘܢ ܘܢܨܝܢ ܐܢ_ܬ݁ܘܢ ܘܱܩܪܒ݂ܐ ܥܒ݂ܕܻ݁ܝܢ ܐܢ_ܬ݁ܘܢ ܘܠܱܝܬ݁ ܠܟ݂ܘܢ ܡܛܠ ܕ݁ܠܐ ܫܐܠܻܝܢ ܐܢ_ܬ݁ܘܢ
James 4:3 ܫܐܠܻܝܢ ܐܢ_ܬ݁ܘܢ ܘܠܐ ܢܣܒܻ݁ܝܢ ܐܢ_ܬ݁ܘܢ ܡܛܠ ܕ݁ܒ݂ܻܝܫܐܝܻܬ݂ ܫܐܠܻܝܢ ܐܢ_ܬ݁ܘܢ ܐܱܝܟ݂ ܕܱ݁ܬ݁ܬ݂ܱܪܣܘܢ ܪܓ݂ܻܝܓ݂ܬ݂ܟ݂ܘܢ
James 4:4 ܓܱ݁ܝܪܐ ܠܐ ܝܕ݂ܥܻܝܢ ܐܢ_ܬ݁ܘܢ ܕ݁ܪܚܡܬ݂ܗ ܕ݁ܥܠܡܐ ܗܢܐ ܒ݁ܥܠܕ݁ܒ݂ܒ݂ܘܬ݂ܐ ܗ_ܝ ܕܱ݁ܐܠܗܐ ܐܱܝܢܐ ܗܟ݂ܻܝܠ ܕ݁ܨܒ݂ܐ ܕ݁ܢܗܘܐ ܪܚܡܐ ܕ݁ܥܠܡܐ ܗܢܐ ܒ݁ܥܠܕ݁ܒ݂ܒ݂ܐ ܗܘܐ ܠܱܐܠܗܐ
James 4:5 ܐܱܘ ܕܱ݁ܠܡܐ ܣܪܻܝܩܐܝܻܬ݂ ܣܒ݂ܪܻܝܢ ܐܢ_ܬ݁ܘܢ ܕ݁ܐܡܱܪ ܟ݁ܬ݂ܒ݂ܐ ܕ݁ܒ݂ܱܛܢܢܐ ܪܓ݁ܐ ܪܘܚܐ ܕ݁ܥܡܪܐ ܒܱ݁ܢ
James 4:6 ܛܱܝܒ݁ܘܬ݂ܐ ܕ݁ܝܢ ܝܱܬܻ݁ܝܪܬ݁ܐ ܝܱܗ_ܒ݂ ܠܱܢ ܡܪܱܢ ܡܛܠ ܗܕ݂ܐ ܐܡܱܪ ܕܱ݁ܐܠܗܐ ܡܡܱܟ݁ܟ݂ ܠܪܡܐ ܘܱܠܡܱܟܻ݁ܝܟ݂ܐ ܝܗܒ݂ ܛܱܝܒ݁ܘܬ݂ܐ
James 4:7 ܐܫܬܱ݁ܥܒܱ݁ܕ݂ܘ ܗܟ݂ܻܝܠ ܠܱܐܠܗܐ ܘܩܘܡܘ ܠܘܩܒ݂ܱܠ ܣܛܢܐ ܘܥܪܩ ܡܢܟ݂ܘܢ
James 4:8 ܘܱܩܪܘܒ݂ܘ ܠܘܬ݂ ܐܱܠܗܐ ܘܢܬ݂ܩܱܪܱܒ݂ ܠܟ݂ܘܢ ܕܱ݁ܟܱ݁ܘ ܐܻܝܕ݂ܱܝܟ݁ܘܢ ܚܱܛܝܐ ܩܱܕ݁ܫܘ ܠܒܱ݁ܘܬ݂ܟ݂ܘܢ ܦ݁ܠܻܝܓ݂ܱܝ ܢܱܦ݂ܫܐ
James 4:9 ܐܬ݂ܡܱܟܱ݁ܟ݂ܘ ܘܐܬܱ݁ܐܒ݂_ܠܘ ܘܓ݂ܘܚܟ݁ܟ݂ܘܢ ܠܐܒ݂ܠܐ ܢܬ݂ܗܦ݂ܟ݂ ܘܚܱܕ݂ܘܱܬ݂ܟ݂ܘܢ ܠܥܩܬ݂ܐ
James 4:10 ܐܬ݂ܡܱܟܱ݁ܟ݂ܘ ܩܕ݂ܡ ܡܪܝܐ ܘܱܢܪܱܡܪܡܟ݂ܘܢ
James 4:11 ܠܐ ܬ݁ܗܘܘܢ ܡܡܱܠܠܻܝܢ ܥܱܠ ܚܕ݂ܕ݂ܐ ܐܱܚܱܝ ܗܱܘ ܓ݁ܝܪ ܕܱ݁ܡܡܱܠܠ ܥܱܠ ܐܱܚܘܗ_ܝ ܐܱܘ ܕ݁ܐܢ ܠܱܐܚܘܗ_ܝ ܡܡܱܠܠ ܥܱܠ ܢܡܘܣܐ ܘܕ݂ܐܢ ܠܢܡܘܣܐ ܘܐܢ ܠܢܡܘܣܐ ܕ݁ܐܢ ܐܱܢ_ܬ݁ ܠܐ ܗܘܱܝܬ݁ ܥܒ݂ܘܕ݂ܗ ܕ݁ܢܡܘܣܐ ܐܠܐ ܕܱ݁ܝܢܗ
James 4:12 ܚܱܕ݂ ܗ_ܘ ܣܐܡ ܢܡܘܣܐ ܘܕ݂ܱܝܢܐ ܕ݁ܗܘ ܡܫܟܱ݁ܚ ܕ݁ܢܱܚܐ ܘܢܱܘܒ݁ܕ݂ ܐܱܢ_ܬ݁ ܕ݁ܝܢ ܡܱܢ ܐܱܢ_ܬ݁ ܕ݁ܕ݂ܐܢ ܐܱܢ_ܬ݁ ܠܗ ܠܩܱܪܻܝܒ݂ܟ݂
James 4:13 ܡܢܐ ܕ݁ܝܢ ܢܻܐܡܱܪ ܐܦ݂ ܥܱܠ ܐܱܝܠܝܢ ܕ݁ܐܡܪܻܝܢ ܕ݁ܝܱܘܡܢܐ ܐܱܘ ܡܚܪ ܐܙܻܠ_ܝܢܱܢ ܠܱܡܕ݂ܻܝܢ_ܬ݁ܐ ܐܱܝܕ݂ܐ ܕ݁ܗܻܝ ܘܥܒ݂ܕܻ݁ܝܢܱܢ ܬܱ݁ܡܢ ܫܱܢ_ܬ݁ܐ ܚܕ݂ܐ ܘܡܬ݁ܬܱ݁ܓ݁ܪܻܝܢܱܢ ܘܝܬ݂ܪܻܝܢܱܢ
James 4:14 ܘܠܐ ܝܕ݂ܥܻܝܢ ܡܢܐ ܗܘܐ ܡܚܪ ܡܢܐ ܐܢܘܢ ܓ݁ܝܪ ܚܱܝܱܝܢ ܐܠܐ ܐܢ ܠܱܗܓ݁ܐ ܕ݁ܩܱܠܻܝܠ ܡܬ݂ܚܙܐ ܘܛܠܩ ܘܡܱܘܦ݁ܐ
James 4:15 ܚܠܦ݂ ܕ݁ܢܻܐܡܪܘܢ ܕ݁ܐܢ ܡܪܝܐ ܢܨܒ݁ܐ ܘܢܻܚܐ ܥܒ݂ܕܻ݁ܝܢܱܢ ܗܕ݂ܐ ܐܱܘ ܗܝ
James 4:16 ܡܫܬܱ݁ܒ݂ܗܪܻܝܢ ܒܱ݁ܚܬ݂ܻܝܪܘܬ݂ܗܘܢ ܟ݁ܠ ܫܘܒ݂ܗܪܐ ܕܱ݁ܐܝܟ݂ ܗܢܐ ܒܻ݁ܝܫܐ ܗ_ܘ
James 4:17 ܘܱܐܝܢܐ ܕ݁ܝܕ݂ܱܥ ܛܒ݂ܬ݂ܐ ܘܠܐ ܥܒ݂ܕ݂ ܠܗ ܚܛܗܐ ܗܘܐ ܠܗ
James 5:1 ܐܘ ܥܱܬܻ݁ܝܪܐ ܐܱܝܠܠܘ ܘܱܒ݂ܟ݂ܱܘ ܥܱܠ ܕ݁ܘܘܢܐ ܕ݁ܐܬ݂ܝܢ ܥܠܱܝܟ݁ܘܢ
James 5:2 ܥܘܬ݂ܪܟ݂ܘܢ ܓ݁ܝܪ ܐܬ݂ܚܱܒܱ݁ܠ ܘܱܣܪܻܝ ܘܡܐܢܱܝܟ݁ܘܢ ܐܬ݂ܐܟ݂ܠܘ ܡܢ ܣܣܐ
James 5:3 ܘܕ݂ܱܗܒ݂ܟ݂ܘܢ ܘܣܻܐܡܟ݂ܘܢ ܐܱܫܚܬ݂ ܠܗ ܘܫܘܚܬ݁ܗܘܢ ܗܘܝܐ ܠܣܗܕ݁ܘܬ݂ܐ ܥܠܱܝܟ݁ܘܢ ܘܗܻܝ ܥܬ݂ܻܝܕ݂ܐ ܕ݁ܬ݂ܐܟ݂ܘܠ ܒ݁ܣܪܟ݂ܘܢ ܢܘܪܐ ܟܱ݁ܢܫܬ݁ܘܢ ܠܟ݂ܘܢ ܠܝܱܘܡܬ݂ܐ ܐ_ܚܪܝܐ
James 5:4 ܗܐ ܐܱܓ݂ܪܐ ܕ݁ܦ݂ܥܠܐ ܕܱ݁ܚܨܱܕ݂ܘ ܐܱܪܥܬ݂ܟ݂ܘܢ ܗܱܘ ܕܱ݁ܛܠܱܡܬ݁ܘܢ ܩܥܐ ܘܱܓ݂ܥܬ݂ܐ ܕ݁ܚܨܘܕ݂ܐ ܠܐܕ݂ܢܱܘܗ_ܝ ܕ݁ܡܪܝܐ ܨܒ݂ܱܐܘܬ݂ ܥܠܱܬ݂
James 5:5 ܒ݁ܣܡܬ݁ܘܢ ܓ݁ܝܪ ܥܱܠ ܐܱܪܥܐ ܘܐܬ݂ܠܱܥܱܒ݂ܬ݁ܘܢ ܘܬ݂ܱܪܣܻܝܬ݁ܘܢ ܦܱ݁ܓ݂ܪܱܝܟ݁ܘܢ ܐܱܝܟ݂ ܕܱ݁ܠܝܱܘܡܐ ܕ݁ܢܟ݂ܣܬ݂ܐ
James 5:6 ܚܱܝܒ݂ܬ݁ܘܢ ܘܱܩܛܱܠܬ݁ܘܢ ܠܙܱܕܻ݁ܝܩܐ ܘܠܐ ܩܡ ܠܘܩܒ݂ܱܠܟ݂ܘܢ
James 5:7 ܐܱܢ_ܬ݁ܘܢ ܕ݁ܝܢ ܐܱܚܱܝ ܐܱܓܱ݁ܪܘ ܪܘܚܟ݂ܘܢ ܥܕ݂ܱܡܐ ܠܡܐܬ݂ܻܝܬ݂ܗ ܕ݁ܡܪܝܐ ܐܱܝܟ݂ ܐܱܟ݁ܪܐ ܕܱ݁ܡܣܱܟ݁ܐ ܠܦ݂ܻܐܪܐ ܝܱܩܻܝܪܐ ܕܱ݁ܐܪܥܗ ܘܡܱܓܱ݁ܪ ܪܘܚܗ ܥܠܱܝܗܘܢ ܥܕ݂ܱܡܐ ܕ݁ܢܣܒ݂ ܡܛܪܐ ܒ݁ܟ݂ܻܝܪܝܐ ܘܱܠܩܻܝܫܝܐ
James 5:8 ܗܟ݂ܱܢܐ ܐܦ݂ ܐܱܢ_ܬ݁ܘܢ ܐܱܓܱ݁ܪܘ ܪܘܚܟ݂ܘܢ ܘܠܒܱ݁ܘܬ݂ܟ݂ܘܢ ܫܱܪܱܪܘ ܩܪܒܱ݁ܬ݂ ܠܗ ܓ݁ܝܪ ܡܐܬ݂ܻܝܬ݂ܗ ܕ݁ܡܪܱܢ
James 5:9 ܠܐ ܬ݁ܬܱ݁ܢܚܘܢ ܚܱܕ݂ ܥܱܠ ܚܱܕ݂ ܐܱܚܱܝ ܕ݁ܠܐ ܬ݁ܬ݁ܕ݂ܻܝܢܘܢ ܗܐ ܓ݁ܝܪ ܕܻ݁ܝܢܐ ܩܕ݂ܡ ܬܱ݁ܪܥܐ ܩܐܡ
James 5:10 ܕ݁ܡܘܬ݂ܐ ܠܱܢܒ݂ܻܝܐ ܣܱܒ݂ܘ ܠܟ݂ܘܢ ܐܱܚܱܝ ܠܡܱܓ݁ܪܱܬ݂ ܪܘܚܐ ܕ݁ܐܘܠܨܢܱܝܟ݁ܘܢ ܗܢܘܢ ܕ݁ܡܱܠܠܘ ܒܱ݁ܫܡܗ ܕ݁ܡܪܝܐ
James 5:11 ܗܐ ܓ݁ܝܪ ܝܗܒܻ݁ܝܢܱܢ ܛܘܒ݂ܐ ܠܱܐܝܠܝܢ ܕ݁ܣܱܝܒܱ݁ܪܘ ܫܡܱܥܬ݁ܘܢ ܡܣܱܝܒ݁ܪܢܘܬ݂ܗ ܕܻ݁ܐܝܘܒ݂ ܘܚܱܪܬ݂ܐ ܕܱ݁ܥܒ݂ܱܕ݂ ܠܗ ܡܪܝܐ ܚܙܱܝܬ݁ܘܢ ܡܛܠ ܕܱ݁ܡܪܱܚܡܢ ܗ_ܘ ܡܪܝܐ ܘܱܡܪܱܚܦ݂ܢ
James 5:12 ܩܕ݂ܡ ܟ݁ܠ ܡܕ݁ܡ ܕ݁ܝܢ ܐܱܚܱܝ ܠܐ ܗܘܱܝܬ݁ܘܢ ܝܡܝܢ ܠܐ ܒܱ݁ܫܡܱܝܐ ܘܠܐ ܒܱ݁ܐܪܥܐ ܐܦ݂ܠܐ ܒ݁ܡܱܘܡܬ݂ܐ ܐ_ܚܪܻܬ݂ܐ ܐܠܐ ܬ݁ܗܘܐ ܡܠܱܬ݂ܟ݂ܘܢ ܐܻܝܢ ܐܻܝܢ ܘܠܐ ܠܐ ܕ݁ܠܐ ܬ݁ܬ݂ܚܱܝܒ݂ܘܢ ܬ݁ܚܝܬ݂ ܕܻ݁ܝܢܐ
James 5:13 ܘܐܢ ܐ_ܢܫ ܡܢܟ݂ܘܢ ܢܗܘܐ ܒ݁ܐܘܠܨܢܐ ܢܗܘܐ ܡܨܱܠܐ ܘܐܢ ܚܕ݂ܐ ܢܗܘܐ ܡܙܱܡܱܪ
James 5:14 ܘܐܢ ܟ݁ܪܻܝܗ ܢܩܪܐ ܠܩܱܫܻܝܫܐ ܕ݁ܥܻܕ݁_ܬ݁ܐ ܘܱܢܨܱܠܘܢ ܥܠܱܘܗ_ܝ ܘܢܡܫܚܘܢܗ ܡܫܚܐ ܒܱ݁ܫܡܗ ܕ݁ܡܪܱܢ
James 5:15 ܘܱܨܠܘܬ݂ܐ ܕ݁ܗܱܝܡܢܘܬ݂ܐ ܡܱܚܠܡܐ ܠܗ ܠܗܱܘ ܕܱ݁ܟ݂ܪܻܝܗ ܘܱܡܩܻܝܡ ܠܗ ܡܪܱܢ ܘܐܢ ܚܛܗܐ ܥܒ݂ܻܝܕ݂ܻܝܢ ܠܗ ܡܫܬܱ݁ܒ݂ܩܻܝܢ ܠܗ
James 5:16 ܗܘܱܝܬ݁ܘܢ ܕ݁ܝܢ ܡܱܘܕ݁ܝܢ ܣܱܟ݂ܠܘܬ݂ܟ݂ܘܢ ܚܱܕ݂ ܠܚܱܕ݂ ܘܱܗܘܱܝܬ݁ܘܢ ܡܨܱܠܝܢ ܚܱܕ݂ ܥܱܠ ܚܱܕ݂ ܕ݁ܬ݂ܬ݂ܱܐܣܘܢ ܪܱܒ݂ ܗ_ܘ ܓ݁ܝܪ ܚܱܝܠܗ ܕܱ݁ܨܠܘܬ݂ܐ ܐܱܝܕ݂ܐ ܕ݁ܙܱܕܻ݁ܝܩܐ ܡܨܱܠܐ ܠܗ
James 5:17 ܐܦ݂ ܐܻܠܻܝܐ ܒܱ݁ܪܢܫܐ ܗܘܐ ܚܫܘܫܐ ܐܱܟ݂ܘܬ݂ܱܢ ܘܨܱܠܻܝ ܕ݁ܠܐ ܢܚܘܬ݂ ܡܛܪܐ ܥܱܠ ܐܱܪܥܐ ܘܠܐ ܢܚܬ݂ ܬ݁ܠܬ݂ ܫܢܻܝܢ ܘܫܬ݁ܐ ܝܱܪܚܻܝܢ
James 5:18 ܘܬ݂ܘܒ݂ ܨܱܠܻܝ ܘܱܫܡܱܝܐ ܝܱܗ_ܒ݂ܘ ܡܛܪܐ ܘܱܐܪܥܐ ܝܗܒܱ݁ܬ݂ ܦܻ݁ܐܪܝܗ
James 5:19 ܐܱܚܱܝ ܐܢ ܐ_ܢܫ ܡܢܟ݂ܘܢ ܢܛܥܐ ܡܢ ܐܘܪܚܐ ܕ݁ܩܘܫܬ݁ܐ ܘܢܱܦ݂ܢܝܘܗ_ܝ ܐ_ܢܫ ܡܢ ܛܥܝܘܬ݂ܗ
James 5:20 ܢܕܱ݁ܥ ܕ݁ܗܱܘ ܕ݁ܡܱܗܦ݁ܟ݂ ܠܚܱܛܝܐ ܡܢ ܛܥܝܘܬ݂ܐ ܕ݁ܐܘܪܚܗ ܡܱܚܐ ܢܱܦ݂ܫܗ ܡܢ ܡܱܘܬ݁ܐ ܘܥܛܐ ܣܘܓ݂ܐܐ ܕܱ݁ܚܛܗܱܘܗ_ܝ
1 Peter 1:1 ܦ݁ܛܪܘܣ ܫܠܻܝܚܐ ܕ݁ܝܫܘܥ ܡܫܻܝܚܐ ܠܱܓ݂ܒ݂ܱܝܐ ܘܬ݂ܱܘܬ݁ܒ݂ܐ ܕܱ݁ܙܪܻܝܥܻܝܢ ܒ݁ܦ݁ܢܛܘܣ ܘܱܒ݂ܓ݂ܱܠܱܛܻܝܱܐ ܘܱܒ݂ܩܱܦ݁ܘܕ݂ܩܻܝܱܐ ܘܒ݂ܱܐܣܻܝܱܐ ܘܱܒ݂ܒ݂ܻܝܬ݂ܘܢܻܝܱܐ
1 Peter 1:2 ܐܱܝܠܝܢ ܕ݁ܐܬ݂ܓ݁ܒ݂ܻܝܘ ܒܱ݁ܡܩܱܕ݁ܡܘܬ݂ ܝܻܕ݂ܱܥܬ݂ܗ ܕܱ݁ܐܠܗܐ ܐܱܒ݂ܐ ܒ݁ܩܱܕܻ݁ܝܫܘܬ݂ܐ ܕ݁ܪܘܚܐ ܕ݁ܢܗܘܘܢ ܠܡܱܫܡܱܥܬ݂ܐ ܘܠܱܪܣܣ ܕ݁ܡܗ ܕ݁ܝܫܘܥ ܡܫܻܝܚܐ ܛܱܝܒ݁ܘܬ݂ܐ ܘܱܫܠܡܐ ܢܣܓ݁ܐ ܠܘܬ݂ܟ݂ܘܢ
1 Peter 1:3 ܡܒ݂ܱܪܱܟ݂ ܗ_ܘ ܐܱܠܗܐ ܐܱܒ݂ܘܗ_ܝ ܕ݁ܡܪܱܢ ܝܫܘܥ ܡܫܻܝܚܐ ܗܱܘ ܕ݁ܒ݂ܱܚܢܢܗ ܣܱܓܻ݁ܝܐܐ ܐܱܘܠܕ݂ܱܢ ܡܢ ܕ݁ܪܻܝܫ ܒܱ݁ܩܝܡܬ݁ܗ ܕ݁ܝܫܘܥ ܡܫܻܝܚܐ ܠܣܱܒ݂ܪܐ ܕ݁ܚܱܝܐ
1 Peter 1:4 ܘܱܠܝܪܬ݁ܘܬ݂ܐ ܕ݁ܠܐ ܡܬ݂ܚܱܒ݁ܠܐ ܘܠܐ ܡܬ݁ܛܱܢܦ݂ܐ ܘܠܐ ܚܡܝܐ ܗܝ ܕܱ݁ܡܛܱܝܒ݂ܐ ܠܟ݂ܘܢ ܒܱ݁ܫܡܱܝܐ
1 Peter 1:5 ܟܱ݁ܕ݂ ܢܛܻܝܪܻܝܢ ܐܢ_ܬ݁ܘܢ ܒ݁ܚܱܝܠܐ ܕܱ݁ܐܠܗܐ ܘܱܒ݂ܗܱܝܡܢܘܬ݂ܐ ܠܚܱܝܐ ܕܱ݁ܡܛܱܝܒ݂ܻܝܢ ܕ݁ܢܬ݂ܓ݁ܠܘܢ ܠܙܱܒ݂ܢܐ ܐ_ܚܪܝܐ
1 Peter 1:6 ܕܱ݁ܒ݂ܗܘܢ ܬ݁ܚܕ݁ܘܢ ܠܥܠܱܡ ܐܦ݂ܢ ܒ݁ܗܢܐ ܙܱܒ݂ܢܐ ܩܱܠܻܝܠ ܡܬ݁ܬ݁ܥܻܝܩܻܝܢ ܐܢ_ܬ݁ܘܢ ܒ݁ܢܣܝܘܢܐ ܡܫܱܚܠܦ݂ܐ ܕ݁ܥܕ݂ܝܢ ܥܠܱܝܟ݁ܘܢ
1 Peter 1:7 ܐܱܝܟܱ݁ܢܐ ܕ݁ܒ݂ܘܚܪܢܐ ܕ݁ܗܱܝܡܢܘܬ݂ܟ݂ܘܢ ܢܬ݂ܚܙܐ ܕܱ݁ܡܝܱܬܱ݁ܪ ܡܢ ܕܱ݁ܗܒ݂ܐ ܣܢܻܝܢܐ ܕ݁ܐܬ݂ܒ݁ܩܻܝ ܒ݁ܢܘܪܐ ܠܬ݂ܫܒ݁ܘܚܬ݁ܐ ܘܠܻܐܝܩܪܐ ܘܱܠܩܘܠܣܐ ܒ݁ܓ݂ܠܝܢܗ ܕ݁ܝܫܘܥ ܡܫܻܝܚܐ
1 Peter 1:8 ܗܱܘ ܕ݁ܠܐ ܚܙܱܝܬ݁ܘܢܝܗ_ܝ ܘܡܱܚܒ݂ܻܝܢ ܐܢ_ܬ݁ܘܢ ܠܗ ܘܱܒ݂ܗܱܝܡܢܘܬ݂ܗ ܪܘܙܻܝܢ ܐܢ_ܬ݁ܘܢ ܒ݁ܚܱܕ݂ܘܬ݂ܐ ܡܫܱܒܱ݁ܚܬ݁ܐ ܕ݁ܠܐ ܡܬ݂ܡܱܠܠܐ
1 Peter 1:9 ܕܱ݁ܬ݂ܩܱܒ݁ܠܘܢ ܦ݁ܘܪܥܢܐ ܕ݁ܗܱܝܡܢܘܬ݂ܟ݂ܘܢ ܚܱܝܐ ܕ݁ܢܱܦ݂ܫܬ݂ܟ݂ܘܢ
1 Peter 1:10 ܗܢܘܢ ܚܱܝܐ ܕ݁ܥܱܩܒ݂ܘ ܗ_ܘܱܘ ܥܠܱܝܗܘܢ ܢܒ݂ܻܝܐ ܟܱ݁ܕ݂ ܐܬ݂ܢܱܒܻ݁ܝܘ ܥܱܠ ܛܱܝܒ݁ܘܬ݂ܐ ܕܱ݁ܥܬ݂ܻܝܕ݂ܐ ܗܘܬ݂ ܕ݁ܬ݂ܬ݂ܻܝܗܒ݂ ܠܟ݂ܘܢ
1 Peter 1:11 ܘܱܒ݂ܨܱܘ ܕ݁ܒ݂ܱܐܝܢܐ ܙܱܒ݂ܢܐ ܡܚܱܘܝܐ ܘܡܱܣܗܕ݂ܐ ܪܘܚܗ ܕܱ݁ܡܫܻܝܚܐ ܕ݁ܥܡܪܐ ܒ݁ܗܘܢ ܕܱ݁ܥܬ݂ܻܝܕ݂ܻܝܢ ܚܱܫܱܘܗ_ܝ ܕܱ݁ܡܫܻܝܚܐ ܘܬ݂ܫܒ݁ܘܚܬ݁ܗ ܕ݁ܡܢ ܒ݁ܬ݂ܱܪܟ݁ܢ
1 Peter 1:12 ܘܐܬ݂ܓ݁ܠܻܝ ܠܗܘܢ ܟ݁ܠ ܕ݁ܒ݂ܨܝܢ ܗ_ܘܱܘ ܡܛܠ ܕ݁ܠܱܘ ܠܢܱܦ݂ܫܗܘܢ ܒ݁ܥܝܢ ܗ_ܘܱܘ ܐܠܐ ܠܱܢ ܕܻ݁ܝܠܱܢ ܡܬ݂ܢܱܒ݁ܝܢ ܗ_ܘܱܘ ܐܱܝܠܝܢ ܕ݁ܗܫܐ ܐܬ݂ܓ݁ܠܻܝ ܠܟ݂ܘܢ ܒ݁ܝܱܕ݂ ܐܱܝܠܝܢ ܕ݁ܣܱܒܱ݁ܪܢܟ݂ܘܢ ܒ݁ܪܘܚܐ ܕ݁ܩܘܕ݂ܫܐ ܕ݁ܐܫܬܱ݁ܕܱ݁ܪ ܡܢ ܫܡܱܝܐ ܕܱ݁ܒ݂ܗܝܢ ܒ݁ܗܠܝܢ ܡܬ݂ܪܱܓ݂ܪܓ݂ܻܝܢ ܐܦ݂ ܡܱܠܱܐܟ݂ܐ ܕܱ݁ܢܕ݂ܱܝܩܘܢ
1 Peter 1:13 ܡܛܠ ܗܢܐ ܚܙܘܩܘ ܚܱܨܐ ܕ݁ܬ݂ܱܪܥܝܬ݂ܟ݂ܘܢ ܘܐܬ݁ܬ݁ܥܻܝܪܘ ܓ݁ܡܻܝܪܐܝܻܬ݂ ܘܣܱܒܱ݁ܪܘ ܥܱܠ ܚܱܕ݂ܘܬ݂ܐ ܕ݁ܐܬ݂ܝܐ ܠܟ݂ܘܢ ܒ݁ܓ݂ܠܝܢܗ ܕ݁ܡܪܱܢ ܝܫܘܥ ܡܫܻܝܚܐ
1 Peter 1:14 ܐܱܝܟ݂ ܒ݁ܢܱܝܐ ܡܫܬܱ݁ܡܥܢܐ ܘܠܐ ܬ݁ܫܬܱ݁ܘܬ݁ܦ݂ܘܢ ܬ݁ܘܒ݂ ܠܱܪܓ݂ܻܝܓ݂ܬ݂ܟ݂ܘܢ ܩܱܕ݂ܡܝܬ݂ܐ ܐܱܝܠܝܢ ܕ݁ܪܓܻ݁ܝܢ ܗܘܱܝܬ݁ܘܢ ܕ݁ܠܐ ܒܻ݁ܝܕ݂ܱܥܬ݂ܐ
1 Peter 1:15 ܐܠܐ ܗܘܱܘ ܩܱܕܻ݁ܝܫܻܝܢ ܒ݁ܟ݂ܠܗܘܢ ܗܘܦ݁ܟ݂ܱܝܟ݁ܘܢ ܐܱܝܟ݂ ܕ݁ܩܱܕܻ݁ܝܫ ܗܱܘ ܡܱܢ ܕܱ݁ܩܪܟ݂ܘܢ
1 Peter 1:16 ܡܛܠ ܕܱ݁ܟ݂ܬ݂ܻܝܒ݂ ܕܱ݁ܗܘܱܝܬ݁ܘܢ ܩܱܕܻ݁ܝܫܻܝܢ ܐܱܝܟܱ݁ܢܐ ܕ݁ܐܦ݂ ܐܢܐ ܩܱܕܻ݁ܝܫ ܐ_ܢܐ
1 Peter 1:17 ܘܐܢ ܗܘ ܕܱ݁ܐܒ݂ܐ ܩܪܝܢ ܐܢ_ܬ݁ܘܢ ܗܱܘ ܕ݁ܠܱܝܬ݁ ܩܕ݂ܡܱܘܗ_ܝ ܡܱܣܱܒ݂ ܒܱ݁ܐܦ݁ܐ ܘܕ݂ܐܢ ܠܟ݂ܠܢܫ ܐܱܝܟ݂ ܥܒ݂ܕ݂ܱܘܗ_ܝ ܒ݁ܕ݂ܚܠܬ݂ܐ ܐܬ݁ܕܱ݁ܒܱ݁ܪܘ ܒ݁ܙܱܒ݂ܢܐ ܗܢܐ ܕ݁ܬ݂ܱܘܬ݁ܒ݂ܘܬ݂ܟ݂ܘܢ
1 Peter 1:18 ܟܱ݁ܕ݂ ܝܕ݂ܥܻܝܢ ܐܢ_ܬ݁ܘܢ ܕ݁ܠܐ ܒ݁ܟ݂ܣܦ݁ܐ ܕ݁ܒ݂ܠܐ ܘܠܐ ܒ݁ܕ݂ܱܗܒ݂ܐ ܐܬ݂ܦ݁ܪܩܬ݁ܘܢ ܡܢ ܥܒ݂ܕ݂ܱܝܟ݁ܘܢ ܣܪܻܝܩܐ ܗܢܘܢ ܕ݁ܩܱܒ݁ܠܬ݁ܘܢ ܡܢ ܐܱܒ݂ܗܱܝܟ݁ܘܢ
1 Peter 1:19 ܐܠܐ ܒܱ݁ܕ݂ܡܐ ܝܱܩܻܝܪܐ ܕ݁ܐܡܪܐ ܕ݁ܡܘܡܐ ܘܛܘܠܫܐ ܠܱܝܬ݁ ܒ݁ܗ ܕܻ݁ܐܝܬ݂ܱܘܗ_ܝ ܡܫܻܝܚܐ
1 Peter 1:20 ܗܱܘ ܕܱ݁ܡܩܱܕܱ݁ܡ ܗ_ܘܐ ܦ݁ܪܻܝܫ ܠܗܕ݂ܐ ܡܢ ܩܕ݂ܡ ܬܱ݁ܪܡܝܬ݂ܗ ܕ݁ܥܠܡܐ ܘܐܬ݂ܓ݁ܠܻܝ ܒܱ݁ܐ_ܚܪܝܬ݁ܗܘܢ ܕ݁ܙܱܒ݂ܢܐ ܡܛܠܬ݂ܟ݂ܘܢ
1 Peter 1:21 ܐܱܝܠܝܢ ܕ݁ܒ݂ܻܐܝܕ݂ܗ ܗܱܝܡܢܬ݁ܘܢ ܒܱ݁ܐܠܗܐ ܗܱܘ ܕܱ݁ܐܩܻܝܡܗ ܡܢ ܒ݁ܝܬ݂ ܡܻܝܬ݂ܐ ܘܝܱܗ_ܒ݂ ܠܗ ܫܘܒ݂ܚܐ ܕ݁ܗܱܝܡܢܘܬ݂ܟ݂ܘܢ ܘܣܱܒ݂ܪܟ݂ܘܢ ܢܗܘܐ ܥܱܠ ܐܱܠܗܐ
1 Peter 1:22 ܟܱ݁ܕ݂ ܢܗܘܝܢ ܩܱܕܻ݁ܝܫܢ ܢܱܦ݂ܫܬ݂ܟ݂ܘܢ ܒ݁ܡܫܬܱ݁ܡܥܢܘܬ݂ܗ ܕܱ݁ܫܪܪܐ ܘܢܗܘܝܢ ܡܱܠܝܢ ܚܘܒ݁ܐ ܕ݁ܠܐ ܡܱܣܱܒ݂ ܒܱ݁ܐܦ݁ܐ ܕ݁ܡܢ ܠܒ݁ܐ ܕܱ݁ܟ݂ܝܐ ܘܱܓ݂ܡܻܝܪܐ ܬ݁ܗܘܘܢ ܡܱܚܒ݂ܻܝܢ ܚܱܕ݂ ܠܚܱܕ݂
1 Peter 1:23 ܐܱܝܟ݂ ܐ_ܢܫܐ ܕ݁ܡܢ ܕ݁ܪܻܝܫ ܐܬ݂ܻܝܠܕ݁ܬ݁ܘܢ ܠܐ ܡܢ ܙܱܪܥܐ ܕ݁ܒ݂ܠܐ ܐܠܐ ܡܢ ܐܱܝܢܐ ܕ݁ܠܐ ܒ݁ܠܐ ܒ݁ܡܠܬ݂ܐ ܚܱܝܬ݂ܐ ܕܱ݁ܐܠܗܐ ܕ݁ܩܱܝܡܐ ܠܥܠܱܡ
1 Peter 1:24 ܡܛܠ ܕ݁ܟ݂ܠ ܒ݁ܣܱܪ ܥܡܻܝܪܐ ܘܟ݂ܠܗ ܝܐܝܘܬ݂ܗ ܐܱܝܟ݂ ܥܘܦ݂ܝܐ ܕ݁ܚܱܩܠܐ ܝܒ݂ܫ ܥܡܻܝܪܐ ܘܚܡܐ ܥܘܦ݂ܝܐ
1 Peter 1:25 ܘܡܠܬ݂ܗ ܕܱ݁ܐܠܗܱܢ ܩܱܝܡܐ ܠܥܠܡܻܝܢ ܘܗܕ݂ܐ ܗ_ܝ ܡܠܬ݂ܐ ܗܝ ܕ݁ܐܣܬܱ݁ܒܱ݁ܪܬ݁ܘܢ
1 Peter 2:1 ܐܱܢܻܝܚܘ ܗܟ݂ܻܝܠ ܡܢܟ݂ܘܢ ܟ݁ܠܗ ܒܻ݁ܝܫܘܬ݂ܐ ܘܟ݂ܠܗ ܢܟ݂ܠܐ ܘܡܱܣܱܒ݂ ܒܱ݁ܐܦ݁ܐ ܘܱܚܣܡܐ ܘܡܐܟ݂ܱܠ-ܩܱܪܨܐ
1 Peter 2:2 ܘܱܗܘܱܘ ܐܱܝܟ݂ ܝܱܠܘܕ݂ܐ ܫܱܒ݂ܪܐ ܘܐܬ݂ܪܱܓ݂ܪܱܓ݂ܘ ܠܗ ܠܡܠܬ݂ܐ ܐܱܝܟ݂ ܕܱ݁ܠܚܱܠܒ݂ܐ ܢܱܩܕ݁ܐ ܘܪܘܚܢܐ ܕ݁ܒ݂ܗ ܬ݁ܬ݂ܪܱܒ݁ܘܢ ܠܚܱܝܐ
1 Peter 2:3 ܐܢ ܛܥܡܬ݁ܘܢ ܘܱܚܙܱܝܬ݁ܘܢ ܕ݁ܛܒ݂ ܗ_ܘ ܡܪܝܐ
1 Peter 2:4 ܗܱܘ ܕ݁ܠܗ ܡܬ݂ܩܱܪܒ݂ܻܝܢ ܐܢ_ܬ݁ܘܢ ܕܻ݁ܐܝܬ݂ܱܘܗ_ܝ ܟܻ݁ܐܦ݂ܐ ܚܱܝܐ ܕܱ݁ܐܣܠܝܘܗ_ܝ ܒ݁ܢܱܝ ܐ_ܢܫܐ ܘܱܓ݂ܒ݂ܐ ܘܱܡܝܱܩܱܪ ܠܘܬ݂ ܐܱܠܗܐ
1 Peter 2:5 ܘܐܦ݂ ܐܱܢ_ܬ݁ܘܢ ܐܱܝܟ݂ ܟܻ݁ܐܦ݂ܐ ܚܱܝܬ݂ܐ ܐܬ݂ܒܱ݁ܢܱܘ ܘܱܗܘܱܘ ܗܱܝܟ݁ܠܐ ܪܘܚܢܐ ܘܟ݂ܗܢܐ ܩܱܕܻ݁ܝܫܐ ܠܡܱܣܩܘ ܕ݁ܒ݂ܚܐ ܪܘܚܢܐ ܕܱ݁ܡܩܱܒ݁ܠܻܝܢ ܩܕ݂ܡ ܐܱܠܗܐ ܒ݁ܝܱܕ݂ ܝܫܘܥ ܡܫܻܝܚܐ
1 Peter 2:6 ܐܱܡܻܝܪ ܗ_ܘ ܓ݁ܝܪ ܒܱ݁ܟ݂ܬ݂ܒ݂ܐ ܕ݁ܗܐ ܣܐܡ ܐ_ܢܐ ܒ݁ܨܗܝܘܢ ܟܻ݁ܐܦ݂ܐ ܒ݁ܚܻܝܪܬ݁ܐ ܘܝܱܩܻܝܪܬ݁ܐ ܒ݁ܪܻܝܫ ܙܘܻܝܬ݂ܐ ܘܡܱܢ ܕܱ݁ܡܗܱܝܡܢ ܒ݁ܗ ܠܐ ܢܒ݂ܗܱܬ݂
1 Peter 2:7 ܠܟ݂ܘܢ ܗܟ݂ܻܝܠ ܐܬ݂ܻܝܗܒ݂ ܗܢܐ ܐܻܝܩܪܐ ܠܱܐܝܠܝܢ ܕܱ݁ܡܗܱܝܡܢܻܝܢ ܠܗܢܘܢ ܕ݁ܝܢ ܕ݁ܠܐ ܡܬ݁ܛܦܻ݁ܝܣܻܝܢ
1 Peter 2:8 ܟܻ݁ܐܦ݂ܐ ܗ_ܘ ܕ݁ܬ݂ܘܩܱܠܬ݂ܐ ܘܱܐܒ݂ܢܐ ܕ݁ܟ݂ܫܠܐ ܘܡܬ݁ܬܱ݁ܩܠܻܝܢ ܒ݁ܗ ܒܱ݁ܕ݂ܠܐ ܡܬ݁ܛܦܻ݁ܝܣܻܝܢ ܠܡܠܬ݂ܐ ܕܱ݁ܠܗܕ݂ܐ ܣܻܝܡܻܝܢ
1 Peter 2:9 ܐܱܢ_ܬ݁ܘܢ ܕ݁ܝܢ ܫܱܪܒ݁ܬ݂ܐ ܐܱܢ_ܬ݁ܘܢ ܓ݁ܒ݂ܻܝܬ݂ܐ ܕܱ݁ܡܟ݂ܱܗܢܐ ܠܡܱܠܟ݁ܘܬ݂ܐ ܥܱܡܐ ܩܱܕܻ݁ܝܫܐ ܟ݁ܢܫܐ ܦ݁ܪܻܝܩܐ ܬ݁ܣܱܒ݁ܪܘܢ ܬ݁ܫܒ݁ܚܬ݂ܗ ܕ݁ܗܱܘ ܕܱ݁ܩܪܟ݂ܘܢ ܡܢ ܚܫܘܟ݂ܐ ܠܢܘܗܪܗ ܡܝܱܬ݁ܪܐ
1 Peter 2:10 ܐܱܝܠܝܢ ܕ݁ܡܢ ܩܕ݂ܻܝܡ ܠܐ ܚܫܻܝܒ݂ܻܝܢ ܗܘܱܝܬ݁ܘܢ ܥܱܡܐ ܗܫܐ ܕ݁ܝܢ ܥܱܡܐ ܕܱ݁ܐܠܗܐ ܐܦ݂ܠܐ ܪܱܚܡܐ ܐܻܝܬ݂ ܗ_ܘܱܘ ܥܠܱܝܟ݁ܘܢ ܗܫܐ ܕ݁ܝܢ ܐܫܬܱ݁ܦܱ݁ܥܘ ܥܠܱܝܟ݁ܘܢ ܪܱܚܡܐ
1 Peter 2:11 ܚܱܒܻ݁ܝܒ݂ܱܝ ܒ݁ܥܐ ܐ_ܢܐ ܡܢܟ݂ܘܢ ܐܱܝܟ݂ ܥܪܨܐ ܘܱܐܝܟ݂ ܬܱ݁ܘܬ݁ܒ݂ܐ ܐܬ݂ܦܱ݁ܪܱܩܘ ܡܢ ܟ݁ܠܗܝܢ ܪܓ݂ܻܝܓ݂ܬ݂ܗ ܕ݁ܦ݂ܱܓ݂ܪܐ ܗܠܝܢ ܕ݁ܥܒ݂ܕ݁ܢ ܩܪܒ݂ܐ ܠܘܩܒ݂ܱܠ ܢܱܦ݂ܫܐ
1 Peter 2:12 ܘܢܗܘܘܢ ܫܱܦܻ݁ܝܪܻܝܢ ܗܘܦ݁ܟ݂ܱܝܟ݁ܘܢ ܩܕ݂ܡ ܟ݁ܠܗܘܢ ܒ݁ܢܱܝ ܐ_ܢܫܐ ܐܱܝܠܝܢ ܕܱ݁ܡܡܱܠܠܻܝܢ ܥܠܱܝܟ݁ܘܢ ܡܠܐ ܒܻ݁ܝܫܬ݂ܐ ܢܚܙܘܢ ܥܒ݂ܕ݂ܱܝܟ݁ܘܢ ܫܱܦܻ݁ܝܪܐ ܘܱܢܫܱܒ݁ܚܘܢ ܠܱܐܠܗܐ ܒ݁ܝܱܘܡܐ ܕ݁ܒ݂ܘܚܪܢܐ
1 Peter 2:13 ܘܱܗܘܱܝܬ݁ܘܢ ܡܫܬܱ݁ܥܒ݁ܕ݂ܻܝܢ ܠܟ݂ܠܗܘܢ ܒ݁ܢܱܝ ܐ_ܢܫܐ ܡܛܠ ܐܱܠܗܐ ܠܡܱܠܟ݁ܐ ܡܛܠ ܫܘܠܛܢܗܘܢ
1 Peter 2:14 ܘܱܠܕ݂ܱܝܢܐ ܡܛܠ ܕ݁ܡܢܗ ܡܫܬܱ݁ܕ݁ܪܻܝܢ ܠܱܬ݂ܒ݂ܱܥܬ݂ܐ ܕ݁ܡܱܣܟ݁ܠܢܐ ܘܱܠܬ݂ܫܒ݁ܘܚܬ݁ܐ ܕ݁ܥܒ݂ܕܱ݁ܝ ܛܒ݂ܬ݂ܐ
1 Peter 2:15 ܕ݁ܗܟ݂ܱܢܐ ܗ_ܘ ܨܒ݂ܝܢܐ ܕܱ݁ܐܠܗܐ ܕ݁ܒ݂ܱܥܒ݂ܕ݂ܱܝܟ݁ܘܢ ܫܱܦܻ݁ܝܪܐ ܬ݁ܣܟ݁ܪܘܢ ܦ݁ܘܡܐ ܕ݁ܣܱܟ݂ܠܐ ܗܢܘܢ ܕ݁ܠܐ ܝܕ݂ܥܻܝܢ ܠܱܐܠܗܐ
1 Peter 2:16 ܐܱܝܟ݂ ܒ݁ܢܱܝ ܚܻܐܪܐ ܘܠܐ ܐܱܝܟ݂ ܐ_ܢܫܐ ܕܱ݁ܥܒ݂ܻܝܕ݂ܐ ܠܗܘܢ ܚܻܐܪܘܬ݂ܗܘܢ ܬܱ݁ܚܦܻ݁ܝܬ݂ܐ ܠܒ݂ܻܝܫܘܬ݂ܗܘܢ ܐܠܐ ܐܱܝܟ݂ ܥܱܒ݂ܕܱ݁ܘܗ_ܝ ܕܱ݁ܐܠܗܐ
1 Peter 2:17 ܠܟ݂ܠܢܫ ܝܱܩܱܪܘ ܠܱܐܚܱܝܟ݁ܘܢ ܐܱܚܒ݂ܘ ܘܡܢ ܐܱܠܗܐ ܕ݁ܚܱܠܘ ܘܱܠܡܱܠܟ݁ܐ ܝܱܩܱܪܘ
1 Peter 2:18 ܘܱܐܝܠܝܢ ܥܱܒ݂ܕ݁ܐ ܕܻ݁ܐܝܬ݂ ܒ݁ܟ݂ܘܢ ܐܫܬܱ݁ܥܒܱ݁ܕ݂ܘ ܠܡܪܱܝܟ݁ܘܢ ܒ݁ܕ݂ܚܠܬ݂ܐ ܠܐ ܒܱ݁ܠܚܘܕ݂ ܠܛܒ݂ܐ ܘܱܠܡܱܟܻ݁ܝܟ݂ܐ ܐܠܐ ܐܦ݂ ܠܱܩܫܱܝܐ ܘܱܠܥܱܣܩܐ
1 Peter 2:19 ܠܗܠܝܢ ܓ݁ܝܪ ܐܻܝܬ݂ ܠܗܘܢ ܛܱܝܒ݁ܘܬ݂ܐ ܩܕ݂ܡ ܐܱܠܗܐ ܠܱܐܝܠܝܢ ܕ݁ܡܛܠ ܬܻ݁ܐܪܬ݁ܐ ܫܱܦܻ݁ܝܪܬ݁ܐ ܡܣܱܝܒ݁ܪܻܝܢ ܥܩܬ݂ܐ ܕ݁ܐܬ݂ܝܢ ܥܠܱܝܗܘܢ ܒ݁ܥܱܘܠܐ
1 Peter 2:20 ܐܱܝܠܝܢ ܕ݁ܝܢ ܕ݁ܡܛܠ ܣܱܟ݂ܠܘܬ݂ܗܘܢ ܡܣܱܝܒ݁ܪܻܝܢ ܐܘܠܨܢܐ ܐܱܝܕ݂ܐ ܬ݁ܫܒ݁ܘܚܬ݁ܐ ܗܘܝܐ ܠܗܘܢ ܐܠܐ ܡܐ ܕ݁ܥܒ݂ܕܻ݁ܝܢ ܐܢ_ܬ݁ܘܢ ܕ݁ܫܱܦܻ݁ܝܪ ܘܠܨܻܝܢ ܠܟ݂ܘܢ ܘܱܡܣܱܝܒ݁ܪܻܝܢ ܐܢ_ܬ݁ܘܢ ܗܝܕ݁ܝܢ ܝܪܒ݁ܐ ܬ݁ܫܒ݁ܘܚܬ݁ܟ݂ܘܢ ܠܘܬ݂ ܐܱܠܗܐ
1 Peter 2:21 ܠܗܕ݂ܐ ܓ݁ܝܪ ܐܬ݂ܩܪܻܝܬ݁ܘܢ ܕ݁ܐܦ݂ ܡܫܻܝܚܐ ܡܻܝܬ݂ ܚܠܦ݂ܱܝܢ ܘܱܫܒ݂ܱܩ ܠܱܢ ܗܢܐ ܛܘܦ݂ܣܐ ܕܱ݁ܐܢ_ܬ݁ܘܢ ܒ݁ܥܩܒ݂ܬ݂ܗ ܬ݁ܗܱܠܟ݂ܘܢ
1 Peter 2:22 ܗܱܘ ܕ݁ܠܐ ܥܒ݂ܱܕ݂ ܚܛܻܝܬ݂ܐ ܐܦ݂ܠܐ ܢܟ݂ܠܐ ܐܫܬ݁ܟ݂ܱܚ ܒ݁ܦ݂ܘܡܗ
1 Peter 2:23 ܗܱܘ ܕ݁ܡܨܛܱܚܐ ܗ_ܘܐ ܘܠܐ ܡܨܱܚܐ ܘܚܐܫ ܗ_ܘܐ ܘܠܐ ܡܬ݂ܠܱܚܱܡ ܐܠܐ ܡܱܫܠܡ ܗ_ܘܐ ܕܻ݁ܝܢܗ ܠܕ݂ܱܝܢܐ ܕ݁ܟ݂ܻܐܢܘܬ݂ܐ
1 Peter 2:24 ܘܱܫܩܱܠ ܚܛܗܱܝܢ ܟ݁ܠܗܘܢ ܘܱܐܣܩ ܐܢܘܢ ܒ݁ܦ݂ܱܓ݂ܪܗ ܠܱܨܠܻܝܒ݂ܐ ܕ݁ܟ݂ܱܕ݂ ܡܻܝܬ݂ܻܝܢܱܢ ܠܱܚܛܻܝܬ݂ܐ ܒ݁ܙܱܕܻ݁ܝܩܘܬ݂ܐ ܕܻ݁ܝܠܗ ܢܻܚܐ ܒ݁ܫܘܡܬ݂ܗ ܓ݁ܝܪ ܐܬ݂ܱܐܣܻܝܬ݁ܘܢ
1 Peter 2:25 ܕ݁ܛܥܝܢ ܗܘܱܝܬ݁ܘܢ ܐܱܝܟ݂ ܥܪܒ݁ܐ ܘܐܬ݂ܦ݁ܢܻܝܬ݁ܘܢ ܗܫܐ ܠܘܬ݂ ܪܥܝܐ ܘܣܥܘܪܐ ܕ݁ܢܱܦ݂ܫܬ݂ܟ݂ܘܢ
1 Peter 3:1 ܗܟ݂ܱܢܐ ܐܦ݂ ܐܱܢ_ܬ݁ܝܢ ܢܫܐ ܐܫܬܱ݁ܥܒܱ݁ܕ݂ܝܢ ܠܒ݂ܱܥܠܱܝܟ݁ܝܢ ܕܱ݁ܐܝܠܝܢ ܕ݁ܠܐ ܡܬ݁ܛܦܻ݁ܝܣܻܝܢ ܠܡܠܬ݂ܐ ܒ݁ܕ݂ܘܒ݁ܪܱܝܟ݁ܝܢ ܫܱܦܻ݁ܝܪܐ ܕ݁ܠܐ ܥܱܡܠܐ ܬ݁ܩܢܝܢ ܐܢܘܢ
1 Peter 3:2 ܟܱ݁ܕ݂ ܚܙܝܢ ܕܱ݁ܒ݂ܕ݂ܚܠܬ݂ܐ ܘܱܒ݂ܢܱܟ݂ܦ݁ܘܬ݂ܐ ܡܬ݁ܕܱ݁ܒ݁ܪܢ ܐܢ_ܬ݁ܝܢ
1 Peter 3:3 ܘܠܐ ܬ݁ܨܛܱܒ݁ܬ݂ܢ ܒ݁ܨܒ݂ܬ݁ܐ ܒܱ݁ܪܝܐ ܕܱ݁ܓ݂ܕ݂ܘܠܐ ܕ݁ܣܱܥܪܱܝܟ݁ܝܢ ܐܱܘ ܕ݁ܚܫܠܬ݂ܐ ܕ݁ܕ݂ܱܗܒ݂ܐ ܐܱܘ ܕܱ݁ܠܒ݂ܘܫܐ ܡܝܱܬ݁ܪܐ
1 Peter 3:4 ܐܠܐ ܐܨܛܱܒܱ݁ܬ݂ܝܢ ܒ݁ܒ݂ܱܪܢܫܐ ܟܱ݁ܣܝܐ ܕ݁ܠܒ݁ܐ ܒ݁ܪܘܚܐ ܡܱܟܻ݁ܝܟ݂ܬ݁ܐ ܕ݁ܠܐ ܡܬ݂ܚܱܒ݁ܠܐ ܨܒ݂ܬ݁ܐ ܕܱ݁ܡܝܱܬܱ݁ܪ ܩܕ݂ܡ ܐܱܠܗܐ
1 Peter 3:5 ܗܟ݂ܱܢܐ ܓ݁ܝܪ ܐܦ݂ ܡܢ ܩܕ݂ܻܝܡ ܢܫܐ ܩܱܕܻ݁ܝܫܬ݂ܐ ܐܱܝܠܝܢ ܕܱ݁ܡܣܱܒ݁ܪܢ ܗ_ܘܱܝ ܒܱ݁ܐܠܗܐ ܡܨܱܒ݁ܬ݂ܢ ܗ_ܘܱܝ ܢܱܦ݂ܫܬ݂ܗܝܢ ܘܡܫܬܱ݁ܥܒ݁ܕ݂ܢ ܗ_ܘܱܝ ܠܒ݂ܱܥܠܱܝܗܝܢ
1 Peter 3:6 ܐܱܝܟܱ݁ܢܐ ܕ݁ܣܱܪܐ ܡܫܬܱ݁ܥܒ݁ܕ݂ܐ ܗ_ܘܬ݂ ܠܱܐܒ݂ܪܗܡ ܘܩܪܝܐ ܗ_ܘܬ݂ ܠܗ ܡܪܝ ܗܝ ܕ݁ܗܘܝܢ ܐܢ_ܬ݁ܝܢ ܠܗ ܒ݁ܢܬ݂ܐ ܒܱ݁ܥܒ݂ܕ݂ܐ ܛܒ݂ܐ ܟܱ݁ܕ݂ ܠܐ ܡܬ݁ܬ݁ܙܻܝܥܢ ܐܢ_ܬ݁ܝܢ ܡܢ ܟ݁ܠ ܕ݁ܚܠܐ
1 Peter 3:7 ܘܱܐܢ_ܬ݁ܘܢ ܓܱ݁ܒ݂ܪܐ ܗܟ݂ܱܢܐ ܥܡܱܪܘ ܥܱܡ ܢܫܱܝܟ݁ܘܢ ܒܻ݁ܝܕ݂ܱܥܬ݂ܐ ܘܱܐܝܟ݂ ܕܱ݁ܠܡܐܢܐ ܡܚܻܝܠܐ ܒܻ݁ܐܝܩܪܐ ܐܱܚܘܕ݂ܘ ܐܢܝܢ ܡܛܠ ܕ݁ܐܦ݂ ܗܢܝܢ ܥܱܡܟ݂ܘܢ ܝܪܬ݁ܢ ܡܱܘܗܱܒ݂ܬ݁ܐ ܕ݁ܚܱܝܐ ܕܱ݁ܠܥܠܱܡ ܕ݁ܠܐ ܬ݁ܗܘܘܢ ܡܬ݁ܬܱ݁ܩܠܻܝܢ ܒܱ݁ܨܠܱܘܬ݂ܟ݂ܘܢ
1 Peter 3:8 ܫܘܠܡܐ ܕ݁ܝܢ ܕ݁ܬ݂ܗܘܘܢ ܟ݁ܠܟ݂ܘܢ ܒܱ݁ܐܘܝܘܬ݂ܐ ܘܱܗܘܱܝܬ݁ܘܢ ܚܫܻܝܢ ܥܱܡ ܐܱܝܠܝܢ ܕ݁ܚܫܻܝܢ ܘܪܚܡܻܝܢ ܚܱܕ݂ ܠܚܱܕ݂ ܘܱܗܘܱܝܬ݁ܘܢ ܪܱܚܡܬ݂ܢܻܝܢ ܘܡܱܟܻ݁ܝܟ݂ܻܝܢ
1 Peter 3:9 ܘܱܠܐ_ܢܫ ܒܻ݁ܝܫܬ݁ܐ ܚܠܦ݂ ܒܻ݁ܝܫܬ݁ܐ ܠܐ ܬ݁ܦ݂ܪܥܘܢ ܘܐܦ݂ܠܐ ܨܘܚܻܝܬ݂ܐ ܚܠܦ݂ ܨܘܚܻܝܬ݂ܐ ܐܠܐ ܕܱ݁ܠܩܘܒ݂ܠܐ ܕ݁ܗܠܝܢ ܗܘܱܝܬ݁ܘܢ ܡܒ݂ܱܪܟ݂ܻܝܢ ܠܗܕ݂ܐ ܓ݁ܝܪ ܐܬ݂ܩܪܻܝܬ݁ܘܢ ܕ݁ܒ݂ܘܪܟ݁ܬ݂ܐ ܬܻ݁ܐܪܬ݁ܘܢ
1 Peter 3:10 ܡܱܢ ܕ݁ܨܒ݂ܐ ܗܟ݂ܻܝܠ ܚܱܝܐ ܘܪܚܡ ܝܱܘܡܬ݂ܐ ܛܒ݂ܐ ܠܡܚܙܐ ܢܛܱܪ ܠܫܢܗ ܡܢ ܒܻ݁ܝܫܬ݁ܐ ܘܣܦ݂ܘܬ݂ܗ ܠܐ ܢܡܱܠܠܢ ܢܟ݂ܠܐ
1 Peter 3:11 ܢܥܒܱ݁ܪ ܡܢ ܒܻ݁ܝܫܬ݁ܐ ܘܢܥܒ݁ܕ݂ ܛܒ݂ܬ݂ܐ ܘܢܒ݂ܥܐ ܫܠܡܐ ܘܢܪܗܱܛ ܒ݁ܬ݂ܪܗ
1 Peter 3:12 ܡܛܠ ܕ݁ܥܱܝܢܱܘܗ_ܝ ܕ݁ܡܪܝܐ ܥܱܠ ܙܱܕܻ݁ܝܩܐ ܘܐܕ݂ܢܱܘܗ_ܝ ܠܡܫܡܱܥ ܐܢܘܢ ܘܱܐܦܱ݁ܘܗ_ܝ ܕ݁ܡܪܝܐ ܥܱܠ ܒܻ݁ܝܫܐ
1 Peter 3:13 ܘܡܱܢܘ ܕ݁ܢܥܒ݁ܕ݂ ܠܟ݂ܘܢ ܒܻ݁ܝܫܬ݁ܐ ܐܢ ܬ݁ܗܘܘܢ ܛܱܢܢܐ ܕ݁ܛܒ݂ܬ݂ܐ
1 Peter 3:14 ܘܐܢ ܗܘ ܕ݁ܬ݂ܚܫܘܢ ܥܱܠ ܐܱܦܱ݁ܝ ܟܻ݁ܐܢܘܬ݂ܐ ܛܘܒ݂ܱܝܟ݁ܘܢ ܘܠܐ ܬ݁ܕ݂ܚܠܘܢ ܡܢ ܐܱܝܠܝܢ ܕܱ݁ܡܕ݂ܱܚܠܻܝܢ ܠܟ݂ܘܢ ܘܠܐ ܬ݁ܫܬܱ݁ܓ݂ܫܘܢ
1 Peter 3:15 ܐܠܐ ܩܱܕ݁ܫܘ ܒ݁ܠܒܱ݁ܘܬ݂ܟ݂ܘܢ ܠܡܪܝܐ ܡܫܻܝܚܐ ܘܱܗܘܱܝܬ݁ܘܢ ܡܛܱܝܒ݂ܻܝܢ ܠܡܱܦܱ݁ܩ ܒ݁ܪܘܚܐ ܠܟ݂ܠ ܕ݁ܬ݂ܒ݂ܱܥ ܠܟ݂ܘܢ ܡܠܬ݂ܐ ܥܱܠ ܣܱܒ݂ܪܐ ܕ݁ܗܱܝܡܢܘܬ݂ܟ݂ܘܢ ܒ݁ܡܱܟܻ݁ܝܟ݂ܘܬ݂ܐ ܘܱܒ݂ܕ݂ܚܠܬ݂ܐ
1 Peter 3:16 ܟܱ݁ܕ݂ ܐܻܝܬ݂ ܠܟ݂ܘܢ ܬܻ݁ܐܪܬ݁ܐ ܛܒ݂ܬ݂ܐ ܐܱܝܟܱ݁ܢܐ ܕ݁ܗܢܘܢ ܕܱ݁ܡܡܱܠܠܻܝܢ ܥܠܱܝܟ݁ܘܢ ܐܱܝܟ݂ ܕ݁ܥܱܠ ܐ_ܢܫܐ ܒܻ݁ܝܫܐ ܢܒ݂ܗܬ݂ܘܢ ܐܱܝܟ݂ ܐ_ܢܫܐ ܕ݁ܛܠܡܻܝܢ ܠܕ݂ܘܒ݁ܪܱܝܟ݁ܘܢ ܫܱܦܻ݁ܝܪܐ ܕ݁ܒ݂ܱܡܫܻܝܚܐ
1 Peter 3:17 ܥܕ݂ܪܐ ܗ_ܝ ܠܟ݂ܘܢ ܓ݁ܝܪ ܕ݁ܟ݂ܱܕ݂ ܥܒ݂ܕܻ݁ܝܢ ܐܢ_ܬ݁ܘܢ ܥܒ݂ܕ݂ܐ ܛܒ݂ܐ ܬ݁ܣܒ݁ܠܘܢ ܒܻ݁ܝܫܬ݂ܐ ܐܢ ܗܟ݂ܱܢܐ ܗ_ܘ ܨܒ݂ܝܢܐ ܕܱ݁ܐܠܗܐ ܘܠܐ ܟܱ݁ܕ݂ ܥܒ݂ܕܻ݁ܝܢ ܐܢ_ܬ݁ܘܢ ܒܻ݁ܝܫܬ݂ܐ
1 Peter 3:18 ܡܛܠ ܕ݁ܐܦ݂ ܡܫܻܝܚܐ ܚܕ݂ܐ ܙܒ݂ܱܢ ܡܻܝܬ݂ ܚܠܦ݂ ܚܛܗܱܝܢ ܙܱܕܻ݁ܝܩܐ ܚܠܦ݂ ܚܱܛܝܐ ܕܱ݁ܢܩܱܪܒ݂ܟ݂ܘܢ ܠܱܐܠܗܐ ܘܡܻܝܬ݂ ܒܱ݁ܦ݂ܓ݂ܱܪ ܘܱܚܝܐ ܒ݁ܪܘܚ
1 Peter 3:19 ܘܱܐܟ݂ܪܙ ܠܢܱܦ݂ܫܬ݂ܐ ܐܱܝܠܝܢ ܕܱ݁ܐܚܻܝܕ݂ܢ ܗ_ܘܱܝ ܒܱ݁ܫܝܘܠ
1 Peter 3:20 ܗܠܝܢ ܕ݁ܡܢ ܩܕ݂ܻܝܡ ܠܐ ܐܬ݁ܛܦܻ݁ܝܣ ܗ_ܘܱܝ ܒ݁ܝܱܘܡܬ݂ܗ ܕ݁ܢܘܚ ܟܱ݁ܕ݂ ܡܱܓ݁ܪܱܬ݂ ܪܘܚܗ ܕܱ݁ܐܠܗܐ ܦ݁ܩܕܱ݁ܬ݂ ܕ݁ܬ݂ܗܘܐ ܩܻܒ݂ܘܬ݂ܐ ܥܱܠ ܣܱܒ݂ܪܐ ܕܱ݁ܬ݂ܝܒ݂ܘܬ݂ܗܘܢ ܘܱܬ݂ܡܢܐ ܒܱ݁ܠܚܘܕ݂ ܢܱܦ݂ܫܢ ܥܱܠܝܢ ܠܗ ܘܱܚܝܱܝ ܒ݁ܡܱܝܐ
1 Peter 3:21 ܕ݁ܐܦ݂ ܐܱܢ_ܬ݁ܘܢ ܒ݁ܗ ܒ݁ܗܱܘ ܛܘܦ݂ܣܐ ܚܝܝܢ ܐܢ_ܬ݁ܘܢ ܒ݁ܡܱܥܡܘܕ݂ܻܝܬ݂ܐ ܠܱܘ ܟܱ݁ܕ݂ ܦܱ݁ܓ݂ܪܐ ܡܫܻܝܓ݂ܻܝܢ ܐܢ_ܬ݁ܘܢ ܡܢ ܨܐܬ݂ܐ ܐܠܐ ܟܱ݁ܕ݂ ܡܱܘܕ݁ܝܢ ܐܢ_ܬ݁ܘܢ ܒܱ݁ܐܠܗܐ ܒ݁ܬ݂ܻܐܪܬ݁ܐ ܕ݁ܟ݂ܻܝܬ݂ܐ ܘܒ݂ܱܩܝܡܬ݁ܗ ܕ݁ܝܫܘܥ ܡܫܻܝܚܐ
1 Peter 3:22 ܗܱܘ ܕ݁ܐܬ݂ܥܱܠܻܝ ܠܱܫܡܱܝܐ ܘܻܐܝܬ݂ܱܘܗ_ܝ ܥܱܠ ܝܱܡܻܝܢܐ ܕܱ݁ܐܠܗܐ ܘܐܫܬܱ݁ܥܒܱ݁ܕ݂ܘ ܠܗ ܡܱܠܱܐܟ݂ܐ ܘܫܱܠܻܝܛܢܐ ܘܚܱܝܠܱܘܬ݂ܐ
1 Peter 4:1 ܐܢ ܡܫܻܝܚܐ ܗܟ݂ܻܝܠ ܚܱܫ ܚܠܦ݂ܱܝܟ݁ܘܢ ܒܱ݁ܒ݂ܣܱܪ ܘܐܦ݂ ܐܱܢ_ܬ݁ܘܢ ܒ݁ܗ ܒ݁ܗܢܐ ܪܥܝܢܐ ܐܙܕܱ݁ܝܱܢܘ ܟ݁ܠܡܱܢ ܕ݁ܡܐܬ݂ ܓ݁ܝܪ ܒ݁ܦ݂ܱܓ݂ܪܗ ܫܠܻܝ ܠܗ ܡܢ ܟ݁ܠܗܘܢ ܚܛܗܐ
1 Peter 4:2 ܕ݁ܠܐ ܡܟܻ݁ܝܠ ܠܱܪܓ݂ܻܝܓ݂ܬ݂ܐ ܕܱ݁ܒ݂ܢܱܝܢܫܐ ܢܻܚܐ ܟ݁ܡܐ ܙܱܒ݂ܢܐ ܕܻ݁ܐܝܬ݂ܱܘܗ_ܝ ܒ݁ܦ݂ܱܓ݂ܪܐ ܐܠܐ ܠܨܒ݂ܝܢܐ ܕܱ݁ܐܠܗܐ
1 Peter 4:3 ܣܦ݂ܩ ܓ݁ܝܪ ܙܱܒ݂ܢܐ ܗܱܘ ܕܱ݁ܥܒ݂ܱܪ ܕܱ݁ܦ݂ܠܱܚܬ݁ܘܢ ܒ݁ܗ ܨܒ݂ܝܢܐ ܕ݁ܚܱܢܦ݂ܐ ܒ݁ܐܣܘܛܘܬ݂ܐ ܘܱܒ݂ܪܱܘܝܘܬ݂ܐ ܘܱܒ݂ܨܱܚܢܘܬ݂ܐ ܘܒ݂ܱܙܡܪܐ ܘܱܒ݂ܦ݂ܘܠܚܢܐ ܕ݁ܫܻܐܕ݂ܐ
1 Peter 4:4 ܘܗܐ ܗܫܐ ܡܬ݁ܕܱ݁ܡܪܻܝܢ ܘܱܡܓ݂ܱܕ݁ܦ݂ܻܝܢ ܥܠܱܝܟ݁ܘܢ ܒܱ݁ܕ݂ܠܐ ܡܫܬܱ݁ܪܚܻܝܬ݁ܘܢ ܥܱܡܗܘܢ ܒ݁ܗܝ ܐܣܘܛܘܬ݂ܐ ܩܱܕ݂ܡܝܬ݁ܐ
1 Peter 4:5 ܗܢܘܢ ܕ݁ܝܗܒܻ݁ܝܢ ܦ݁ܬ݂ܓ݂ܡܐ ܠܱܐܠܗܐ ܗܱܘ ܕܱ݁ܥܬ݂ܻܝܕ݂ ܠܱܡܕ݂ܢ ܡܻܝܬ݂ܐ ܘܚܱܝܐ
1 Peter 4:6 ܡܛܠ ܗܢܐ ܓ݁ܝܪ ܐܣܬܱ݁ܒܱ݁ܪ ܐܦ݂ ܠܡܻܝܬ݂ܐ ܕ݁ܢܬ݁ܕ݂ܻܝܢܘܢ ܐܱܝܟ݂ ܒ݁ܢܱܝܢܫܐ ܒܱ݁ܒ݂ܣܱܪ ܘܢܻܚܘܢ ܒܱ݁ܐܠܗܐ ܒ݁ܪܘܚ
1 Peter 4:7 ܡܱܛܝܱܬ݂ ܠܗ ܕ݁ܝܢ ܚܱܪܬ݂ܐ ܕ݁ܟ݂ܠ ܡܛܠ ܗܢܐ ܐܬ݂ܢܱܟܱ݁ܦ݂ܘ ܘܐܬ݁ܬ݁ܥܻܝܪܘ ܠܱܨܠܘܬ݂ܐ
1 Peter 4:8 ܘܱܩܕ݂ܡ ܟ݁ܠ ܡܕ݁ܡ ܚܘܒ݁ܐ ܚܱܪܻܝܦ݂ܐ ܠܘܬ݂ ܚܕ݂ܕ݂ܐ ܢܗܘܐ ܠܟ݂ܘܢ ܚܘܒ݁ܐ ܓ݁ܝܪ ܡܚܱܦ݁ܐ ܣܘܓ݂ܐܐ ܕܱ݁ܚܛܗܐ
1 Peter 4:9 ܘܱܗܘܱܝܬ݁ܘܢ ܪܚܡܻܝܢ ܐܱܟ݂ܣܢܝܐ ܕ݁ܠܐ ܪܛܢܐ
1 Peter 4:10 ܘܟ݂ܠܢܫ ܡܢܟ݂ܘܢ ܡܱܘܗܱܒ݂ܬ݁ܐ ܕ݁ܩܱܒ݁ܠ ܡܢ ܐܱܠܗܐ ܢܫܱܡܫ ܒ݁ܗ ܠܚܱܒ݂ܪܱܘܗ_ܝ ܐܱܝܟ݂ ܪܱܒܱ݁ܝ ܒ݁ܬ݁ܐ ܛܒ݂ܐ ܕ݁ܛܱܝܒ݁ܘܬ݂ܐ ܡܦ݂ܱܪܱܫܬ݁ܐ ܕܱ݁ܐܠܗܐ
1 Peter 4:11 ܟ݁ܠܡܱܢ ܕܱ݁ܡܡܱܠܠ ܐܱܝܟ݂ ܡܠܬ݂ܐ ܕܱ݁ܐܠܗܐ ܢܡܱܠܠ ܘܟ݂ܠܡܱܢ ܕܱ݁ܡܫܱܡܫ ܐܱܝܟ݂ ܕ݁ܡܢ ܚܱܝܠܐ ܗܱܘ ܕܱ݁ܐܠܗܐ ܝܗܒ݂ ܠܗ ܕܱ݁ܒ݂ܟ݂ܠ ܕ݁ܥܒ݂ܕܻ݁ܝܢ ܐܢ_ܬ݁ܘܢ ܢܫܬܱ݁ܒܱ݁ܚ ܐܱܠܗܐ ܒ݁ܝܱܕ݂ ܝܫܘܥ ܡܫܻܝܚܐ ܗܱܘ ܕ݁ܕ݂ܻܝܠܗ ܗ_ܻܝ ܬ݁ܫܒ݁ܘܚܬ݁ܐ ܘܻܐܝܩܪܐ ܠܥܠܱܡ ܥܠܡܻܝܢ ܐܱܡܻܝܢ
1 Peter 4:12 ܚܱܒܻ݁ܝܒ݂ܱܝ ܠܐ ܬ݁ܬ݁ܕܱ݁ܡܪܘܢ ܒ݁ܢܣܝܘܢܐ ܕ݁ܗܘܝܢ ܠܟ݂ܘܢ ܐܱܝܟ݂ ܕ݁ܡܕ݁ܡ ܢܘܟ݂ܪܝ ܓ݁ܕ݂ܫ ܠܟ݂ܘܢ ܡܛܠ ܕܱ݁ܠܒ݂ܘܚܪܢܟ݂ܘܢ ܗ_ܘ ܗܘܝܢ
1 Peter 4:13 ܐܠܐ ܚܕ݂ܱܘ ܕ݁ܡܫܬܱ݁ܘܬ݁ܦ݂ܻܝܢ ܐܢ_ܬ݁ܘܢ ܠܚܱܫܱܘܗ_ܝ ܕܱ݁ܡܫܻܝܚܐ ܕ݁ܗܟ݂ܱܢܐ ܐܦ݂ ܒ݁ܓ݂ܠܝܢܐ ܕ݁ܬ݂ܫܒ݁ܘܚܬ݁ܗ ܬ݁ܚܕ݁ܘܢ ܘܬ݂ܪܘܙܘܢ
1 Peter 4:14 ܘܐܢ ܡܬ݂ܚܱܣܕ݂ܻܝܢ ܐܢ_ܬ݁ܘܢ ܥܱܠ ܐܱܦܱ݁ܝ ܫܡܗ ܕܱ݁ܡܫܻܝܚܐ ܛܘܒ݂ܱܝܟ݁ܘܢ ܕ݁ܪܘܚܐ ܡܫܱܒܱ݁ܚܬ݁ܐ ܕܱ݁ܐܠܗܐ ܡܬ݁ܬ݁ܢܻܝܚܐ ܥܠܱܝܟ݁ܘܢ
1 Peter 4:15 ܒܱ݁ܠܚܘܕ݂ ܠܐ ܐ_ܢܫ ܡܢܟ݂ܘܢ ܐܱܝܟ݂ ܩܛܘܠܐ ܐܱܘ ܐܱܝܟ݂ ܓܱ݁ܢܒ݂ܐ ܐܱܘ ܐܱܝܟ݂ ܥܒ݂ܕ݂ ܒܻ݁ܝܫܬ݂ܐ ܢܗܘܐ ܚܐܫ
1 Peter 4:16 ܐܢ ܕ݁ܝܢ ܚܐܫ ܐܱܝܟ݂ ܟ݁ܪܻܣܛܝܢܐ ܠܐ ܢܒ݂ܗܱܬ݂ ܐܠܐ ܢܫܱܒܱ݁ܚ ܠܱܐܠܗܐ ܒ݁ܗ ܒ݁ܗܢܐ ܫܡܐ
1 Peter 4:17 ܡܛܠ ܕ݁ܙܱܒ݂ܢܐ ܗ_ܘ ܕܱ݁ܢܫܱܪܐ ܕܻ݁ܝܢܐ ܡܢ ܒܱ݁ܝܬ݁ܗ ܕܱ݁ܐܠܗܐ ܐܢ ܕ݁ܝܢ ܡܢܱܢ ܡܫܱܪܐ ܐܱܝܕ݂ܐ ܗ_ܝ ܚܱܪܬ݂ܐ ܕܱ݁ܐܝܠܝܢ ܕ݁ܠܐ ܡܬ݁ܛܦܻ݁ܝܣܻܝܢ ܠܱܣܒ݂ܱܪܬ݂ܗ ܕܱ݁ܐܠܗܐ
1 Peter 4:18 ܘܐܢ ܙܱܕܻ݁ܝܩܐ ܠܡܱܚܣܢ ܚܝܐ ܪܱܫܻܝܥܐ ܘܚܱܛܝܐ ܐܱܝܟ݁ܐ ܡܫܬ݁ܟ݂ܱܚ
1 Peter 4:19 ܡܛܠ ܗܢܐ ܐܱܝܠܝܢ ܕ݁ܚܫܻܝܢ ܐܱܝܟ݂ ܨܒ݂ܝܢܗ ܕܱ݁ܐܠܗܐ ܢܱܓ݂ܥܠܘܢ ܠܗ ܢܱܦ݂ܫܬ݂ܗܘܢ ܒܱ݁ܥܒ݂ܕ݂ܐ ܫܱܦܻ݁ܝܪܐ ܐܱܝܟ݂ ܕܱ݁ܠܒ݂ܪܘܝܐ ܡܗܱܝܡܢܐ
1 Peter 5:1 ܒ݁ܥܐ ܐ_ܢܐ ܕ݁ܝܢ ܡܢ ܩܱܫܻܝܫܐ ܕܻ݁ܐܝܬ݂ ܒ݁ܟ݂ܘܢ ܐܢܐ ܩܱܫܻܝܫܐ ܚܱܒ݂ܪܟ݂ܘܢ ܘܣܗܕ݁ܐ ܕ݁ܚܱܫܱܘܗ_ܝ ܕܱ݁ܡܫܻܝܚܐ ܘܫܱܘܬ݁ܦ݂ܐ ܕ݁ܫܘܒ݂ܚܗ ܗܱܘ ܕܱ݁ܥܬ݂ܻܝܕ݂ ܕ݁ܢܬ݂ܓ݁ܠܐ
1 Peter 5:2 ܪܥܱܘ ܡܱܪܥܻܝܬ݂ܐ ܕܱ݁ܐܠܗܐ ܕ݁ܡܱܫܠܡܐ ܠܟ݂ܘܢ ܘܱܣܥܘܪܘ ܪܘܚܢܐܝܻܬ݂ ܠܐ ܒܱ݁ܩܛܻܝܪܐ ܐܠܐ ܒ݁ܨܒ݂ܝܢܐ ܠܐ ܒ݁ܝܘܬ݂ܪܢܐ ܛܱܢܦ݁ܐ ܐܠܐ ܡܢ ܟ݁ܠܗ ܠܒ݁ܟ݂ܘܢ
1 Peter 5:3 ܠܐ ܐܱܝܟ݂ ܡܪܱܝܐ ܕ݁ܡܱܪܥܻܝܬ݂ܐ ܐܠܐ ܐܱܝܟ݂ ܕ݁ܬ݂ܗܘܘܢ ܠܗܘܢ ܕ݁ܡܘܬ݂ܐ ܫܱܦܻ݁ܝܪܬ݁ܐ
1 Peter 5:4 ܕ݁ܟ݂ܱܕ݂ ܢܬ݂ܓ݁ܠܐ ܪܱܒ݁ ܪܥܱܘܬ݂ܐ ܬ݁ܩܱܒ݁ܠܘܢ ܡܢܗ ܟ݁ܠܻܝܠܐ ܕ݁ܫܘܒ݂ܚܐ ܕ݁ܠܐ ܚܡܐ
1 Peter 5:5 ܘܱܐܢ_ܬ݁ܘܢ ܥܠܱܝܡܐ ܐܫܬܱ݁ܥܒܱ݁ܕ݂ܘ ܠܩܱܫܻܝܫܱܝܟ݁ܘܢ ܘܐܬ݂ܥܱܛ_ܦ݂ܘ ܚܻܝܨܐܝܻܬ݂ ܡܱܟܻ݁ܝܟ݂ܘܬ݂ ܪܥܝܢܐ ܠܘܬ݂ ܚܕ݂ܕ݂ܐ ܡܛܠ ܕܱ݁ܐܠܗܐ ܣܱܩܘܒ݂ܠܐ ܗ_ܘ ܕܱ݁ܐܝܠܝܢ ܕ݁ܡܬ݁ܬ݁ܪܻܝܡܻܝܢ ܘܱܠܡܱܟܻ݁ܝܟ݂ܐ ܝܗܒ݂ ܛܱܝܒ݁ܘܬ݂ܐ
1 Peter 5:6 ܐܬ݂ܡܱܟܱ݁ܟ݂ܘ ܗܟ݂ܻܝܠ ܬ݁ܚܝܬ݂ ܐܻܝܕ݂ܗ ܬܱ݁ܩܻܝܦ݂ܬ݁ܐ ܕܱ݁ܐܠܗܐ ܕ݁ܗܻܝ ܬ݁ܪܻܝܡܟ݂ܘܢ ܒ݁ܙܱܒ݂ܢܐ ܕ݁ܙܕ݂ܩ
1 Peter 5:7 ܘܨܦ݂ܬ݂ܟ݂ܘܢ ܟ݁ܠܗ ܫܕ݂ܱܘ ܥܱܠ ܐܱܠܗܐ ܕ݁ܠܗ ܒ݁ܛܻܝܠ ܥܠܱܝܟ݁ܘܢ
1 Peter 5:8 ܐܬ݁ܬ݁ܥܻܝܪܘ ܘܥ_ܗܱܕ݂ܘ ܡܛܠ ܕܱ݁ܒ݂ܥܠܕ݁ܒ݂ܒ݂ܟ݂ܘܢ ܣܛܢܐ ܐܱܝܟ݂ ܐܱܪܝܐ ܢܗܡ ܘܱܡܗܱܠܟ݂ ܘܒ݂ܥܐ ܕܱ݁ܠܡܱܢܘ ܢܒ݂ܠܱܥ
1 Peter 5:9 ܩܘܡܘ ܗܟ݂ܻܝܠ ܠܩܘܒ݂ܠܗ ܟܱ݁ܕ݂ ܡܫܱܪܪܻܝܢ ܐܢ_ܬ݁ܘܢ ܒ݁ܗܱܝܡܢܘܬ݂ܐ ܘܕ݂ܱܥܘ ܕ݁ܐܦ݂ ܥܱܠ ܐܱܚܱܝܟ݁ܘܢ ܕܱ݁ܒ݂ܥܠܡܐ ܗܢܘܢ ܗܠܝܢ ܚܱܫܐ ܥܪܨܻܝܢ
1 Peter 5:10 ܐܱܠܗܐ ܕ݁ܝܢ ܕ݁ܛܱܝܒ݁ܘܬ݂ܐ ܗܱܘ ܕܱ݁ܩܪܢ ܠܫܘܒ݂ܚܗ ܕܱ݁ܠܥܠܱܡ ܒ݁ܝܱܕ݂ ܝܫܘܥ ܡܫܻܝܚܐ ܗܱܘ ܕ݁ܝܱܗ_ܒ݂ ܠܱܢ ܕ݁ܟ݂ܱܕ݂ ܢܣܱܝܒܱ݁ܪ ܗܠܝܢ ܐܘܠܨܢܐ ܙܥܘܪܐ ܕ݁ܢܬ݂ܚܱܝܱܠ ܘܢܫܬܱ݁ܪܱܪ ܘܢܬ݂ܩܱܝܱܡ ܒ݁ܗ ܠܥܠܱܡ
1 Peter 5:11 ܕ݁ܠܗ ܫܘܒ݂ܚܐ ܘܐܘܚܕ݁ܢܐ ܘܻܐܝܩܪܐ ܠܥܠܱܡ ܥܠܡܻܝܢ ܐܱܡܻܝܢ
1 Peter 5:12 ܗܠܝܢ ܙܥܘܪܝܬ݂ܐ ܐܱܝܟ݂ ܕ݁ܣܒ݂ܱܪ ܐ_ܢܐ ܟ݁ܬ݂ܒ݁ܬ݂ ܠܟ݂ܘܢ ܒ݁ܝܱܕ݂ ܣܻܠܘܱܢܘܣ ܐܱܚܐ ܡܗܱܝܡܢܐ ܘܱܡܦ݁ܣ ܐ_ܢܐ ܘܣܗܕ݂ ܐ_ܢܐ ܕ݁ܗܕ݂ܐ ܗ_ܝ ܛܱܝܒ݁ܘܬ݂ܐ ܫܱܪܻܝܪܬ݁ܐ ܕܱ݁ܐܠܗܐ ܗܕ݂ܐ ܕ݁ܩܝܡܻܝܢ ܐܢ_ܬ݁ܘܢ ܒ݁ܗ
1 Peter 5:13 ܫܐܠܐ ܫܠܡܟ݂ܘܢ ܥܻܕ݁_ܬ݁ܐ ܓ݁ܒ݂ܻܝܬ݂ܐ ܕܱ݁ܒ݂ܒ݂ܒ݂ܠ ܘܡܱܪܩܘܣ ܒ݁ܪܝ
1 Peter 5:14 ܫܱܐܠܘ ܒܱ݁ܫܠܡܐ ܚܱܕ݂ ܕ݁ܚܱܕ݂ ܒ݁ܢܘܫܱܩܬ݁ܐ ܩܱܕܻ݁ܝܫܬ݁ܐ ܫܠܡܐ ܥܱܡ ܟ݁ܠܗܘܢ ܐܱܝܠܝܢ ܕ݁ܒ݂ܱܡܫܻܝܚܐ ܐܢܘܢ ܐܱܡܻܝܢ
2 Peter 1:1 ܫܡܥܘܢ ܦ݁ܛܪܘܣ ܥܱܒ݂ܕ݁ܐ ܘܱܫܠܻܝܚܐ ܕ݁ܝܫܘܥ ܡܫܻܝܚܐ ܠܱܐܝܠܝܢ ܕܱ݁ܠܗܱܝܡܢܘܬ݂ܐ ܫܱܘܝܱܬ݂ ܒܻ݁ܐܝܩܪܐ ܥܱܡܱܢ ܐܫܬ݁ܘܻܝܘ ܒ݁ܙܱܕܻ݁ܝܩܘܬ݂ܐ ܕ݁ܡܪܱܢ ܘܦ݂ܪܘܩܱܢ ܝܫܘܥ ܡܫܻܝܚܐ
2 Peter 1:2 ܛܱܝܒ݁ܘܬ݂ܐ ܘܱܫܠܡܐ ܢܣܓ݁ܐ ܠܟ݂ܘܢ ܒ݁ܫܘܘܕ݁ܥܐ ܕ݁ܡܪܱܢ ܝܫܘܥ ܡܫܻܝܚܐ
2 Peter 1:3 ܐܱܝܟ݂ ܡܱܢ ܕ݁ܟ݂ܠܗܝܢ ܐܱܝܠܝܢ ܕܻ݁ܐܝܬ݂ܱܝܗܝܢ ܕ݁ܚܱܝܠܐ ܐܱܠܗܝܐ ܠܘܬ݂ ܚܱܝܐ ܘܕ݂ܚܠܱܬ݂ ܐܱܠܗܐ ܝܱܗ_ܒ݂ ܒ݁ܝܱܕ݂ ܫܘܘܕ݁ܥܐ ܕ݁ܗܱܘ ܕܱ݁ܩܪܐ ܠܱܢ ܒ݁ܬ݂ܫܒ݁ܘܚܬ݁ܐ ܕܻ݁ܝܠܗ ܘܱܡܝܱܬ݁ܪܘܬ݂ܐ
2 Peter 1:4 ܕ݁ܒ݂ܻܐܝܕ݂ܱܝܗܝܢ ܫܘܘ_ܕ݁ܝܐ ܪܱܘܪܒ݂ܐ ܘܝܱܩܻܝܪܐ ܠܟ݂ܘܢ ܝܱܗ_ܒ݂ ܕܱ݁ܒ݂ܝܱܕ݂ ܗܠܝܢ ܬ݁ܗܘܘܢ ܫܱܘܬ݁ܦ݂ܐ ܕܱ݁ܟ݂ܝܢܐ ܐܱܠܗܝܐ ܟܱ݁ܕ݂ ܥܪܩܻܝܢ ܐܢ_ܬ݁ܘܢ ܡܢ ܚܒ݂ܠܐ ܕܱ݁ܪܓ݂ܻܝܓ݂ܬ݂ܐ ܕܱ݁ܒ݂ܥܠܡܐ
2 Peter 1:5 ܘܗܻܝ ܕ݁ܝܢ ܗܕ݂ܐ ܟܱ݁ܕ݂ ܫܩܠܛܱܥܢܐ ܟ݁ܠܗ ܡܱܥܠܻܝܢ ܐܢ_ܬ݁ܘܢ ܐܱܘܣܦ݂ܘ ܥܱܠ ܗܱܝܡܢܘܬ݂ܟ݂ܘܢ ܡܝܱܬ݁ܪܘܬ݂ܐ ܥܱܠ ܕ݁ܝܢ ܡܝܱܬ݁ܪܘܬ݂ܐ ܝܻܕ݂ܱܥܬ݂ܐ
2 Peter 1:6 ܥܱܠ ܕ݁ܝܢ ܝܻܕ݂ܱܥܬ݂ܐ ܡܚܱܡܣܢܢܘܬ݂ܐ ܥܱܠ ܕ݁ܝܢ ܡܚܱܡܣܢܢܘܬ݂ܐ ܡܣܱܝܒ݁ܪܢܘܬ݂ܐ ܥܱܠ ܕ݁ܝܢ ܡܣܱܝܒ݁ܪܢܘܬ݂ܐ ܕ݁ܚܠܱܬ݂ ܐܱܠܗܐ
2 Peter 1:7 ܥܱܠ ܕ݁ܝܢ ܕ݁ܚܠܱܬ݂ ܐܱܠܗܐ ܪܚܡܱܬ݂ ܐܱܚܘܬ݂ܐ ܥܱܠ ܕ݁ܝܢ ܪܚܡܱܬ݂ ܐܱܚܘܬ݂ܐ ܚܘܒ݁ܐ
2 Peter 1:8 ܗܠܝܢ ܓ݁ܝܪ ܟܱ݁ܕ݂ ܫܟ݂ܻܝܚܢ ܠܟ݂ܘܢ ܘܝܱܬܻ݁ܝܪܢ ܠܐ ܗ_ܘܐ ܒܱ݁ܛܻܝܠܐ ܐܦ݂ܠܐ ܕ݁ܠܐ ܦܻ݁ܐܪܐ ܡܩܻܝܡܢ ܠܟ݂ܘܢ ܒ݁ܫܘܘܕ݁ܥܗ ܕ݁ܡܪܱܢ ܝܫܘܥ ܡܫܻܝܚܐ
2 Peter 1:9 ܗܱܘ ܓ݁ܝܪ ܕ݁ܠܐ ܫܟ݂ܻܝܚܢ ܠܗ ܗܠܝܢ ܣܱܡܝܐ ܐܻܝܬ݂ܱܘܗ_ܝ ܕ݁ܠܐ ܚܙܐ ܕܱ݁ܛܥܐ ܕ݁ܘܟ݁ܝܐ ܕܱ݁ܚܛܗܱܘܗ_ܝ ܩܱܕ݂ܡܝܐ
2 Peter 1:10 ܘܥܱܠ ܗܝ ܝܱܬܻ݁ܝܪܐܝܻܬ݂ ܐܱܚܱܝ ܝܻܨܱܦ݂ܘ ܕܱ݁ܒ݂ܝܱܕ݂ ܥܒ݂ܕ݂ܱܝܟ݁ܘܢ ܛܒ݂ܐ ܩܪܝܬ݁ܟ݂ܘܢ ܘܱܓ݂ܒ݂ܻܝܬ݂ܟ݂ܘܢ ܡܫܱܪܱܪܬ݁ܐ ܬ݁ܥܒ݁ܕ݂ܘܢ ܟܱ݁ܕ݂ ܓ݁ܝܪ ܗܠܝܢ ܥܒ݂ܕܻ݁ܝܢ ܐܢ_ܬ݁ܘܢ ܠܐ ܡܬ݂ܘܡ ܡܫܬܱ݁ܪܥܻܝܢ ܐܢ_ܬ݁ܘܢ
2 Peter 1:11 ܗܟ݂ܱܢܐ ܓ݁ܝܪ ܥܱܬܻ݁ܝܪܐܝܻܬ݂ ܡܬ݂ܝܱܗ_ܒ݂ܐ ܠܟ݂ܘܢ ܡܱܥܱܠܬ݁ܐ ܕ݁ܡܱܠܟ݁ܘܬ݂ܐ ܕܱ݁ܠܥܠܱܡ ܕ݁ܡܪܱܢ ܘܦ݂ܪܘܩܱܢ ܝܫܘܥ ܡܫܻܝܚܐ
2 Peter 1:12 ܘܥܱܠ ܗܕ݂ܐ ܠܐ ܡܱܡܐܢ ܐ_ܢܐ ܡܢ ܕ݁ܡܱܥ_ܗܕ݂ ܐ_ܢܐ ܠܟ݂ܘܢ ܐܱܡܻܝܢܐܝܻܬ݂ ܥܱܠ ܗܠܝܢ ܟܱ݁ܕ݂ ܛܒ݂ ܐܦ݂ ܝܕ݂ܥܻܝܢ ܐܢ_ܬ݁ܘܢ ܘܱܣܡܻܝܟ݂ܻܝܢ ܐܢ_ܬ݁ܘܢ ܥܱܠ ܫܪܪܐ ܗܢܐ
2 Peter 1:13 ܕ݁ܟ݂ܻܐܢܐ ܕ݁ܝܢ ܐܣܬܱ݁ܒ݂ܪܱܬ݂ ܠܻܝ ܕܱ݁ܟ݂ܡܐ ܕܻ݁ܐܝܬ݂ܱܝ ܒ݁ܦ݂ܱܓ݂ܪܐ ܗܢܐ ܐܱܥܻܝܪܟ݂ܘܢ ܒ݁ܥ_ܘܗܕ݁ܢܐ
2 Peter 1:14 ܟܱ݁ܕ݂ ܝܕ݂ܱܥ ܐ_ܢܐ ܕ݁ܥܘܢܕ݁ܢܐ ܕ݁ܦ݂ܱܓ݂ܪܝ ܒܱ݁ܥܓ݂ܱܠ ܗܘܐ ܐܱܝܟܱ݁ܢܐ ܕ݁ܐܦ݂ ܡܪܱܢ ܝܫܘܥ ܡܫܻܝܚܐ ܐܱܘܕ݁ܥܱܢܝ
2 Peter 1:15 ܝܨܦ݂ ܐ_ܢܐ ܕ݁ܝܢ ܕ݁ܐܦ݂ ܐܱܡܻܝܢܐܝܻܬ݂ ܗ_ܘܐ ܐܻܝܬ݂ ܠܟ݂ܘܢ ܕ݁ܐܦ݂ ܡܢ ܒ݁ܬ݂ܱܪ ܡܱܦ݁ܩܢܐ ܕܻ݁ܝܠܝ ܥ_ܘܗܕ݁ܢܐ ܕ݁ܗܠܝܢ ܬ݁ܗܘܘܢ ܥܒ݂ܕܻ݁ܝܢ
2 Peter 1:16 ܠܐ ܗ_ܘܐ ܓ݁ܝܪ ܟܱ݁ܕ݂ ܒ݁ܬ݂ܱܪ ܡܱܬ݂ܠܐ ܕܱ݁ܥܒ݂ܻܝܕ݂ܻܝܢ ܒ݁ܐܘܡܢܘܬ݂ܐ ܐܙܻܠ_ܝܢܱܢ ܐܱܘܕܱ݁ܥܢܟ݂ܘܢ ܚܱܝܠܗ ܘܡܐܬ݂ܻܝܬ݂ܗ ܕ݁ܡܪܱܢ ܝܫܘܥ ܡܫܻܝܚܐ ܐܠܐ ܟܱ݁ܕ݂ ܚܱܙܝܐ ܗ_ܘܱܝܢ ܕ݁ܪܱܒ݁ܘܬ݂ܐ ܕܻ݁ܝܠܗ
2 Peter 1:17 ܟܱ݁ܕ݂ ܓ݁ܝܪ ܢܣܱܒ݂ ܡܢ ܐܱܠܗܐ ܐܱܒ݂ܐ ܐܻܝܩܪܐ ܘܬ݂ܫܒ݁ܘܚܬ݁ܐ ܟܱ݁ܕ݂ ܩܠܐ ܐܬ݂ܐ ܠܗ ܕܱ݁ܐܝܟ݂ ܗܢܐ ܡܢ ܬ݁ܫܒ݁ܘܚܬ݁ܐ ܦܱ݁ܐܝܱܬ݂ ܒ݁ܪܱܒ݁ܘܬ݂ܗ ܕ݁ܗܢܱܘ ܒ݁ܪܝ ܗܱܘ ܚܱܒܻ݁ܝܒ݂ܐ ܗܱܘ ܕ݁ܒ݂ܗ ܐܨܛܒ݂ܻܝܬ݂
2 Peter 1:18 ܐܦ݂ ܚܢܱܢ ܠܗ ܠܗܢܐ ܩܠܐ ܫܡܱܥܢܱܢ ܡܢ ܫܡܱܝܐ ܕ݁ܐܬ݂ܐ ܠܗ ܟܱ݁ܕ݂ ܐܻܝܬ݂ܱܝܢ ܗ_ܘܱܝܢ ܥܱܡܗ ܒ݁ܛܘܪܐ ܩܱܕܻ݁ܝܫܐ
2 Peter 1:19 ܘܻܐܝܬ݂ ܠܱܢ ܕ݁ܫܱܪܻܝܪܐ ܐܦ݂ ܡܠܬ݂ܐ ܕܱ݁ܢܒ݂ܻܝܘܬ݂ܐ ܗܝ ܕ݁ܫܱܦܻ݁ܝܪ ܥܒ݂ܕܻ݁ܝܢ ܐܢ_ܬ݁ܘܢ ܟܱ݁ܕ݂ ܒ݁ܗ ܚܝܪܻܝܢ ܐܢ_ܬ݁ܘܢ ܐܱܝܟ݂ ܕ݁ܒ݂ܱܫܪܓ݂ܐ ܕ݁ܡܱܢܗܱܪ ܒܱ݁ܐܬ݂ܪܐ ܥܱܡܘܛܐ ܥܕ݂ܱܡܐ ܕܻ݁ܐܝܡܡܐ ܢܱܢܗܱܪ ܘܫܡܫܐ ܢܕ݂ܢܱܚ ܒ݁ܠܒܱ݁ܘܬ݂ܟ݂ܘܢ
2 Peter 1:20 ܟܱ݁ܕ݂ ܗܕ݂ܐ ܠܘܩܕ݂ܱܡ ܝܕ݂ܥܻܝܢ ܐܢ_ܬ݁ܘܢ ܕ݁ܟ݂ܠ ܢܒ݂ܻܝܘܬ݂ܐ ܫܪܝܐ ܕܱ݁ܟ݂ܬ݂ܒ݂ܐ ܕܻ݁ܝܠܗ ܠܐ ܗܘܝܐ
2 Peter 1:21 ܠܐ ܗ_ܘܐ ܓ݁ܝܪ ܒ݁ܨܒ݂ܝܢܐ ܕ݁ܒ݂ܱܪܢܫܐ ܐܬ݂ܬ݂ ܡܢ ܡܬ݂ܘܡ ܢܒ݂ܻܝܘܬ݂ܐ ܐܠܐ ܟܱ݁ܕ݂ ܡܢ ܪܘܚܐ ܩܱܕܻ݁ܝܫܐ ܡܬ݂ܢܱܓ݂ܕܻ݁ܝܢ ܡܱܠܠܘ ܩܱܕܻ݁ܝܫܐ ܒ݁ܢܱܝܢܫܐ ܕܱ݁ܐܠܗܐ
2 Peter 2:1 ܗܘܱܘ ܕ݁ܝܢ ܐܦ݂ ܢܒ݂ܻܝܐ ܕܱ݁ܓ݁ܠܐ ܒ݁ܥܱܡܐ ܐܱܝܟ݂ ܕ݁ܐܦ݂ ܒ݁ܟ݂ܘܢ ܢܗܘܘܢ ܡܱܠܦ݂ܢܐ ܕܱ݁ܓ݁ܠܐ ܐܱܝܠܝܢ ܕ݁ܡܱܥܠܻܝܢ ܗܪܣܻܝܣ ܕܱ݁ܐܒ݂ܕ݁ܢܐ ܘܱܒ݂ܡܪܐ ܕܱ݁ܙܒ݂ܱܢ ܐܢܘܢ ܟ݁ܦ݂ܪܻܝܢ ܟܱ݁ܕ݂ ܡܱܝܬ݁ܝܢ ܥܱܠ ܢܱܦ݂ܫܗܘܢ ܐܱܒ݂ܕ݁ܢܐ ܡܣܱܪܗܒ݂ܐ
2 Peter 2:2 ܘܣܱܓܻ݁ܝܐܐ ܢܻܐܙܠ_ܘܢ ܒ݁ܬ݂ܱܪ ܛܱܢܦ݂ܘܬ݂ܐ ܕܻ݁ܝܠܗܘܢ ܗܠܝܢ ܕ݁ܡܛܠܬ݂ܗܘܢ ܐܘܪܚܐ ܕܱ݁ܫܪܪܐ ܬ݁ܬ݂ܓܱ݁ܕܱ݁ܦ݂
2 Peter 2:3 ܘܱܒ݂ܥܠܘܒ݂ܘܬ݂ܐ ܘܱܒ݂ܡܠܐ ܕ݁ܒ݂ܕ݂ܝܐ ܢܬ݁ܬܱ݁ܓ݁ܪܘܢ ܒ݁ܟ݂ܘܢ ܗܠܝܢ ܕ݁ܕ݂ܻܝܢܗܘܢ ܡܢ ܩܕ݂ܻܝܡ ܠܐ ܒ݁ܛܠ ܘܱܐܒ݂ܕ݁ܢܗܘܢ ܠܐ ܢܐܡ
2 Peter 2:4 ܐܢ ܓ݁ܝܪ ܐܱܠܗܐ ܥܱܠ ܡܱܠܱܐܟ݂ܐ ܕܱ݁ܚܛܱܘ ܠܐ ܚܣ ܐܠܐ ܒ݁ܫܻܫܠܬ݂ܐ ܕ݁ܥܱܡܛܢܐ ܥܱܓ݁ܢ ܐܢܘܢ ܒ݁ܬ݂ܱܚܬ݁ܝܬ݂ܐ ܘܱܐܫܠܡ ܐܢܘܢ ܕ݁ܢܬ݂ܢܱܛܪܘܢ ܠܕ݂ܻܝܢܐ ܕ݁ܫܘܢܩܐ
2 Peter 2:5 ܘܥܱܠ ܥܠܡܐ ܩܱܕ݂ܡܝܐ ܠܐ ܚܣ ܐܠܐ ܠܢܘܚ ܕܱ݁ܬ݂ܡܢܝܐ ܟ݁ܪܘܙܐ ܕ݁ܟ݂ܻܐܢܘܬ݂ܐ ܢܛܱܪ ܟܱ݁ܕ݂ ܛܱܘܦ݂ܢܐ ܥܱܠ ܥܠܡܐ ܕ݁ܪܱܫܻܝܥܐ ܐܱܝܬܻ݁ܝ
2 Peter 2:6 ܘܟ݂ܱܕ݂ ܠܱܡܕ݂ܻܝܢܬ݂ܐ ܕܱ݁ܣܕ݂ܘܡ ܘܱܕ݂ܥܱܡܘܪܐ ܐܱܘܩܕ݂ ܘܒ݂ܱܗܦ݂ܘܟ݂ܝܐ ܚܱܝܒ݂ ܐܢܝܢ ܟܱ݁ܕ݂ ܬܱ݁ܚܘܻܝܬ݂ܐ ܠܪܱܫܻܝܥܐ ܕܱ݁ܥܬ݂ܻܝܕ݂ܻܝܢ ܕ݁ܢܗܘܘܢ ܣܡ
2 Peter 2:7 ܐܦ݂ ܠܠܘܛ ܙܱܕܻ݁ܝܩܐ ܕ݁ܡܬ݂ܩܱܦܱ݁ܚ ܗ_ܘܐ ܡܢ ܗܘܦ݁ܟ݂ܐ ܕܱ݁ܒ݂ܛܱܢܦ݁ܘܬ݂ܐ ܕ݁ܗܠܝܢ ܕܱ݁ܕ݂ܠܐ ܢܡܘܣܐ ܐܻܝܬ݂ܱܝܗܘܢ ܗ_ܘܱܘ ܦܱ݁ܨܻܝ
2 Peter 2:8 ܒܱ݁ܚܙܬ݂ܐ ܓ݁ܝܪ ܘܱܒ݂ܫܡܥܐ ܟܱ݁ܕ݂ ܥܡܱܪ ܗ_ܘܐ ܟܻ݁ܐܢܐ ܗܱܘ ܒܱ݁ܝܢܬ݂ܗܘܢ ܝܘܡ ܡܢ ܝܘܡ ܠܢܱܦ݂ܫܗ ܙܱܕܻ݁ܝܩܬ݁ܐ ܒܱ݁ܥܒ݂ܕ݂ܐ ܕ݁ܠܐ ܢܡܘܣ ܡܫܱܢܩ ܗ_ܘܐ
2 Peter 2:9 ܝܕ݂ܱܥ ܗ_ܘ ܡܪܝܐ ܕ݁ܢܦ݂ܪܘܩ ܡܢ ܐܘܠܨܢܐ ܠܱܐܝܠܝܢ ܕ݁ܕ݂ܚܠܻܝܢ ܠܗ ܠܥܱܘܠܐ ܕ݁ܝܢ ܠܝܱܘܡܐ ܕ݁ܕ݂ܻܝܢܐ ܟܱ݁ܕ݂ ܡܫܬܱ݁ܢܩܻܝܢ ܢܛܱܪ
2 Peter 2:10 ܝܱܬܻ݁ܝܪܐܝܻܬ݂ ܕ݁ܝܢ ܠܱܐܝܠܝܢ ܕ݁ܒ݂ܬ݂ܱܪ ܒ݁ܣܪܐ ܒ݁ܪܓ݁ܬ݂ܐ ܕ݁ܛܱܡܐܘܬ݂ܐ ܐܙܻܠ_ܝܢ ܘܥܱܠ ܡܪܘܬ݂ܐ ܡܒ݂ܱܣܪܻܝܢ ܡܱܪܚܐ ܘܱܡܫܱܩܠܐ ܕ݁ܡܢ ܬ݁ܫܒ݁ܘܚܬ݁ܐ ܠܐ ܙܻܝܥܻܝܢ ܟܱ݁ܕ݂ ܡܓ݂ܱܕ݁ܦ݂ܻܝܢ
2 Peter 2:11 ܐܱܝܟ݁ܐ ܕ݁ܡܱܠܱܐܟ݂ܐ ܕܱ݁ܒ݂ܚܱܝܠܐ ܘܱܒ݂ܥܘܫܢܐ ܪܱܘܪܒ݂ܻܝܢ ܡܢܗܘܢ ܠܐ ܡܱܝܬ݁ܝܢ ܥܠܱܝܗܘܢ ܡܢ ܡܪܝܐ ܕܻ݁ܝܢܐ ܕ݁ܓ݂ܘܕ݁ܦ݂ܐ
2 Peter 2:12 ܗܠܝܢ ܕ݁ܝܢ ܕܱ݁ܐܝܟ݂ ܚܱܝܘܬ݂ܐ ܚܱܪܫܬ݂ܐ ܗ_ܘܱܘ ܒܱ݁ܟ݂ܝܢܐ ܠܚܱܪܒ݁ܐ ܘܠܱܚܒ݂ܠܐ ܟܱ݁ܕ݂ ܒܱ݁ܐܝܠܝܢ ܕ݁ܠܐ ܝܕ݂ܥܻܝܢ ܡܓ݂ܱܕ݁ܦ݂ܻܝܢ ܒܱ݁ܚܒ݂ܠܐ ܕܻ݁ܝܠܗܘܢ ܢܬ݂ܚܱܒ݁ܠܘܢ
2 Peter 2:13 ܟܱ݁ܕ݂ ܐܱܝܠܝܢ ܕ݁ܗܘܐ ܒ݁ܗܘܢ ܥܱܘܠܐ ܐܱܓ݂ܪܐ ܕ݁ܥܱܘܠܐ ܗܱܢܻܝܘܬ݂ܐ ܚܫܻܝܒ݂ ܠܗܘܢ ܒ݁ܘܣܡܐ ܕܱ݁ܗܘܐ ܒܻ݁ܐܝܡܡܐ ܡܟ݂ܱܬ݁ܡܐ ܘܡܱܠܝܱܝ ܡܘܡܐ ܕ݁ܟ݂ܱܕ݂ ܡܬ݂ܒܱ݁ܣܡܻܝܢ ܒܱ݁ܢܝܚܬ݂ܗܘܢ ܡܬ݂ܦܱ݁ܢܩܻܝܢ
2 Peter 2:14 ܟܱ݁ܕ݂ ܥܱܝܢܐ ܐܻܝܬ݂ ܠܗܘܢ ܕ݁ܡܱܠܝܢ ܓܱ݁ܘܪܐ ܘܱܚܛܗܐ ܕ݁ܠܐ ܡܱܘܦ݁ܝܢ ܟܱ݁ܕ݂ ܡܫܱܕ݁ܠܻܝܢ ܠܢܱܦ݂ܫܬ݂ܐ ܕ݁ܠܐ ܣܡܻܝܟ݂ܢ ܘܠܒ݁ܐ ܕܱ݁ܡܕ݂ܱܪܱܫ ܒ݁ܥܠܘܒ݂ܘܬ݂ܐ ܐܻܝܬ݂ ܠܗܘܢ ܒ݁ܢܱܝܐ ܕ݁ܠܱܘܛܬ݂ܐ
2 Peter 2:15 ܕ݁ܟ݂ܱܕ݂ ܫܒ݂ܱܩܘ ܐܘܪܚܐ ܬ݁ܪܻܝܨܬ݁ܐ ܫܓ݂ܱܘ ܘܐܙܱܠܘ ܒ݁ܐܘܪܚܐ ܕ݁ܒ݂ܠܥܱܡ ܒܱ݁ܪ ܒ݁ܥܘܪ ܗܱܘ ܕܱ݁ܐܓ݂ܪܐ ܕ݁ܥܱܘܠܐ ܐܱܚܒ݂
2 Peter 2:16 ܡܱܟ݁ܣܢܘܬ݂ܐ ܕ݁ܝܢ ܕܱ݁ܗܘܬ݂ ܠܗ ܠܡܬ݂ܥܱܒ݂ܪܢܘܬ݂ܗ ܐܱܬ݂ܢܐ ܕ݁ܠܐ ܩܠܐ ܕܱ݁ܒ݂ܩܠܐ ܕܱ݁ܒ݂ܢܱܝܢܫܐ ܡܱܠܠܱܬ݂ ܟ݁ܠܬ݂ ܠܫܛܝܘܬ݂ܗ ܕܱ݁ܢܒ݂ܻܝܐ
2 Peter 2:17 ܗܠܝܢ ܐܢܘܢ ܡܥܻܝܢܐ ܕ݁ܠܐ ܡܱܝܐ ܥܢܢܐ ܕ݁ܡܢ ܥܱܠܥܠܐ ܡܬ݂ܪܱܕ݂ܦ݁ܢ ܗܠܝܢ ܕ݁ܥܱܡܛܢܐ ܕ݁ܚܫܘܟ݂ܐ ܢܛܻܝܪ ܠܗܘܢ
2 Peter 2:18 ܟܱ݁ܕ݂ ܓ݁ܝܪ ܓ݁ܘܢܚܐ ܕܱ݁ܣܪܻܝܩܘܬ݂ܐ ܡܡܱܠܠܻܝܢ ܡܫܱܕ݁ܠܻܝܢ ܒܱ݁ܪܓ݂ܻܝܓ݂ܬ݂ܐ ܛܱܢܦ݂ܬ݂ܐ ܕ݁ܒ݂ܣܪܐ ܠܱܐܝܠܝܢ ܕ݁ܒ݂ܱܡܠܐ ܩܱܠܻܝܠ ܥܪܩܻܝܢ ܡܢ ܐܱܝܠܝܢ ܕܱ݁ܒ݂ܛܥܝܘܬ݂ܐ ܡܬ݂ܗܱܦ݁ܟ݂ܻܝܢ
2 Peter 2:19 ܘܚܻܐܪܘܬ݂ܐ ܠܗܘܢ ܡܫܬܱ݁ܘܕ݁ܝܢ ܟܱ݁ܕ݂ ܗܢܘܢ ܥܱܒ݂ܕ݁ܐ ܐܻܝܬ݂ܱܝܗܘܢ ܕܱ݁ܚܒ݂ܠܐ ܠܗܱܘ ܓ݁ܝܪ ܡܕ݁ܡ ܕ݁ܐ_ܢܫ ܙܟ݂ܐ ܠܗ ܠܗܢܐ ܐܦ݂ ܡܫܱܥܒܱ݁ܕ݂
2 Peter 2:20 ܐܢ ܓ݁ܝܪ ܟܱ݁ܕ݂ ܥܪܱܩܘ ܡܢ ܛܱܢܦ݁ܘܬ݂ܗ ܕ݁ܥܠܡܐ ܒ݁ܫܘܘܕ݁ܥܗ ܕ݁ܡܪܱܢ ܝܫܘܥ ܡܫܻܝܚܐ ܘܦ݂ܪܘܩܱܢ ܒ݁ܗܝܢ ܒ݁ܗܠܝܢ ܟܱ݁ܕ݂ ܡܬ݂ܥܱܪܙܠܻܝܢ ܬ݁ܘܒ݂ ܡܙܕ݁ܟ݂ܝܢ ܗܘܬ݂ ܠܗ ܚܱܪܬ݂ܗܘܢ ܕ݁ܒ݂ܻܝܫܐ ܡܢ ܩܱܕ݂ܡܝܬ݁ܐ
2 Peter 2:21 ܦܱ݁ܩܚ ܗ_ܘܐ ܠܗܘܢ ܓ݁ܝܪ ܕ݁ܠܐ ܢܫܬܱ݁ܘܕ݁ܥܘܢ ܠܐܘܪܚܐ ܕ݁ܙܱܕܻ݁ܝܩܘܬ݂ܐ ܐܱܘ ܕ݁ܟ݂ܱܕ݂ ܐܫܬܱ݁ܘܕܱ݁ܥܘ ܠܒ݂ܬ݂ܪܐ ܢܗܦ݁ܟ݂ܘܢ ܡܢ ܦ݁ܘܩܕ݁ܢܐ ܩܱܕܻ݁ܝܫܐ ܕ݁ܐܫܬ݁ܠܡ ܠܗܘܢ
2 Peter 2:22 ܓ݁ܕ݂ܱܫ ܠܗܘܢ ܕ݁ܝܢ ܗܠܝܢ ܕ݁ܡܱܬ݂ܠܐ ܫܱܪܻܝܪܐ ܕ݁ܟ݂ܱܠܒ݁ܐ ܕܱ݁ܗܦ݂ܱܟ݂ ܥܱܠ ܬ݁ܝܘܒ݂ܗ ܘܱܚܙܻܝܪܬ݁ܐ ܕܱ݁ܣܚܬ݂ ܒ݁ܥܘܪܓ݁ܠܐ ܕܱ݁ܣܝܢܐ
2 Peter 3:1 ܗܕ݂ܐ ܡܢ ܟܱ݁ܕ݁ܘ ܚܱܒܻ݁ܝܒ݂ܱܝ ܐܓܱ݁ܪܬ݁ܐ ܕ݁ܬ݂ܱܪܬ݁ܝܢ ܟ݁ܬ݂ܒ݂ ܐ_ܢܐ ܠܟ݂ܘܢ ܗܠܝܢ ܕܱ݁ܒ݂ܗܝܢ ܡܥܻܝܪ ܐ_ܢܐ ܒ݁ܥ_ܘܗܕ݁ܢܐ ܠܪܥܝܢܟ݂ܘܢ ܫܱܦ݂ܝܐ
2 Peter 3:2 ܕ݁ܬ݂ܬ݂ܱܥ_ܗܕ݁ܘܢ ܠܡܠܐ ܕ݁ܩܱܕ݁ܡ ܐܬ݂ܐܡܱܪ ܡܢ ܢܒ݂ܻܝܐ ܩܱܕܻ݁ܝܫܐ ܘܱܠܦ݂ܘܩܕ݁ܢܗ ܕ݁ܡܪܱܢ ܘܦ݂ܪܘܩܱܢ ܕܱ݁ܒ݂ܝܱܕ݂ ܫܠܻܝܚܐ
2 Peter 3:3 ܟܱ݁ܕ݂ ܗܕ݂ܐ ܠܘܩܕ݂ܱܡ ܝܕ݂ܥܻܝܢ ܐܢ_ܬ݁ܘܢ ܕ݁ܢܻܐܬ݂ܘܢ ܒ݁ܚܱܪܬ݂ܐ ܕ݁ܝܱܘܡܬ݂ܐ ܡܒ݂ܱܙܚܢܐ ܕܱ݁ܡܒ݂ܱܙܚܻܝܢ ܟܱ݁ܕ݂ ܐܱܝܟ݂ ܪܓ݂ܻܝܓ݂ܬ݂ܐ ܕܻ݁ܝܠܗܘܢ ܡܗܱܠܟ݂ܻܝܢ
2 Peter 3:4 ܘܐܡܪܻܝܢ ܕܱ݁ܐܝܟ݁ܐ ܐܻܝܬ݂ܱܘܗ_ܝ ܡܘܠܟ݁ܢܐ ܕ݁ܡܐܬ݂ܻܝܬ݂ܗ ܡܢ ܟܱ݁ܕ݂ ܓ݁ܝܪ ܐܱܒ݂ܗܬ݂ܱܢ ܫܟ݂ܒ݂ܘ ܟ݁ܠܡܕ݁ܡ ܗܟ݂ܱܢܐ ܡܟ݂ܱܬܱ݁ܪ ܡܢ ܫܘܪܝܗ ܕܱ݁ܒ݂ܪܻܝܬ݂ܐ
2 Peter 3:5 ܛܥܝܐ ܠܗܘܢ ܓ݁ܝܪ ܗܕ݂ܐ ܟܱ݁ܕ݂ ܨܒ݂ܝܢ ܕܱ݁ܫܡܱܝܐ ܐܻܝܬ݂ܱܝܗܘܢ ܗ_ܘܱܘ ܡܢ ܩܕ݂ܻܝܡ ܘܱܐܪܥܐ ܡܢ ܡܱܝܐ ܘܱܒ݂ܝܱܕ݂ ܡܱܝܐ ܩܡܱܬ݂ ܒ݁ܡܠܬ݂ܐ ܕܱ݁ܐܠܗܐ
2 Peter 3:6 ܗܠܝܢ ܕ݁ܒ݂ܻܐܝܕ݂ܱܝܗܘܢ ܥܠܡܐ ܕ݁ܗܝܕ݁ܝܢ ܛܦ݂ ܒ݁ܡܱܝܐ ܘܐܒ݂ܱܕ݂
2 Peter 3:7 ܫܡܱܝܐ ܕ݁ܝܢ ܕ݁ܗܫܐ ܘܱܐܪܥܐ ܒ݁ܡܠܬ݂ܐ ܕܻ݁ܝܠܗ ܐܱܣܻܝܢܻܝܢ ܟܱ݁ܕ݂ ܠܢܘܪܐ ܡܬ݂ܢܱܛܪܻܝܢ ܠܝܱܘܡܐ ܕ݁ܕ݂ܻܝܢܐ ܘܕ݂ܱܐܒ݂ܕ݁ܢܐ ܕܱ݁ܒ݂ܢܱܝܢܫܐ ܪܱܫܻܝܥܐ
2 Peter 3:8 ܗܕ݂ܐ ܕ݁ܝܢ ܚܕ݂ܐ ܠܐ ܬ݁ܛܥܝܟ݂ܘܢ ܚܱܒܻ݁ܝܒ݂ܱܝ ܕ݁ܚܱܕ݂ ܝܱܘܡܐ ܠܡܪܝܐ ܐܱܝܟ݂ ܐܠܦ݂ ܫܢܻܝܢ ܐܻܝܬ݂ܱܘܗ_ܝ ܘܐܠܦ݂ ܫܢܻܝܢ ܐܱܝܟ݂ ܝܱܘܡܐ ܚܱܕ݂
2 Peter 3:9 ܠܐ ܡܫܬܱ݁ܘܚܱܪ ܡܪܝܐ ܒ݁ܡܘܠܟ݁ܢܱܘܗ_ܝ ܐܱܝܟ݂ ܕ݁ܐ_ܢܫܻܝܢ ܫܘܘܚܪܐ ܡܱܣܒ݁ܪܻܝܢ ܐܠܐ ܡܱܓܱ݁ܪ ܪܘܚܗ ܡܛܠܬ݂ܟ݂ܘܢ ܒܱ݁ܕ݂ܠܐ ܨܒ݂ܐ ܕ݁ܐ_ܢܫ ܢܻܐܒ݂ܱܕ݂ ܐܠܐ ܟ݁ܠܢܫ ܠܱܬ݂ܝܒ݂ܘܬ݂ܐ ܢܻܐܬ݂ܐ
2 Peter 3:10 ܐܬ݂ܐ ܕ݁ܝܢ ܝܱܘܡܗ ܕ݁ܡܪܝܐ ܐܱܝܟ݂ ܓܱ݁ܢܒ݂ܐ ܗܱܘ ܕ݁ܒ݂ܗ ܫܡܱܝܐ ܡܢ ܫܠܝ ܥܒ݂ܪܻܝܢ ܐܣܛܘܟ݁ܣܐ ܕ݁ܝܢ ܟܱ݁ܕ݂ ܝܩܕܻ݁ܝܢ ܢܫܬ݁ܪܘܢ ܘܱܐܪܥܐ ܘܱܥܒ݂ܕ݂ܐ ܕ݁ܒ݂ܗ ܬ݁ܫܬ݁ܟ݂ܱܚ
2 Peter 3:11 ܟܱ݁ܕ݂ ܗܟ݂ܻܝܠ ܗܠܝܢ ܟ݁ܠܗܘܢ ܡܫܬ݁ܪܝܢ ܕܱ݁ܐܝܟ݂ ܐܱܝܠܝܢ ܙܕ݂ܩ ܠܟ݂ܘܢ ܕ݁ܬ݂ܗܘܘܢ ܒ݁ܗܘܦ݁ܟ݂ܱܝܟ݁ܘܢ ܩܱܕܻ݁ܝܫܐ ܘܱܒ݂ܕ݂ܚܠܱܬ݂ ܐܱܠܗܐ
2 Peter 3:12 ܟܱ݁ܕ݂ ܡܣܱܟ݁ܝܢ ܐܢ_ܬ݁ܘܢ ܘܣܘܚܻܝܢ ܐܢ_ܬ݁ܘܢ ܠܡܐܬ݂ܻܝܬ݂ܐ ܕ݁ܝܱܘܡܗ ܕܱ݁ܐܠܗܐ ܗܱܘ ܕ݁ܒ݂ܗ ܫܡܱܝܐ ܟܱ݁ܕ݂ ܡܬ݂ܒܱ݁ܚܪܻܝܢ ܒ݁ܢܘܪܐ ܢܫܬ݁ܪܘܢ ܘܐܣܛܘܟ݁ܣܐ ܟܱ݁ܕ݂ ܝܩܕܻ݁ܝܢ ܢܫܘܚܘܢ
2 Peter 3:13 ܠܱܫܡܱܝܐ ܕ݁ܝܢ ܚܱܕ݂_ܬ݂ܐ ܘܱܐܪܥܐ ܚܕ݂ܱܬ݂ܐ ܐܱܝܟ݂ ܡܘܠܟ݁ܢܐ ܕܻ݁ܝܠܗ ܡܣܱܟ݁ܝܢܱܢ ܗܠܝܢ ܕܱ݁ܒ݂ܗܘܢ ܙܱܕܻ݁ܝܩܘܬ݂ܐ ܥܡܪܐ
2 Peter 3:14 ܡܛܠ ܗܢܐ ܚܱܒܻ݁ܝܒ݂ܱܝ ܟܱ݁ܕ݂ ܠܗܠܝܢ ܡܣܱܟ݁ܝܢ ܐܢ_ܬ݁ܘܢ ܝܻܨܱܦ݂ܘ ܕܱ݁ܕ݂ܠܐ ܟ݁ܘܬ݂ܡܐ ܘܱܕ݂ܠܐ ܡܘܡܐ ܠܗ ܬ݁ܫܬܱ݁ܟ݂ܚܘܢ ܒܱ݁ܫܠܡܐ
2 Peter 3:15 ܘܱܠܡܱܓ݁ܪܱܬ݂ ܪܘܚܗ ܕ݁ܡܪܝܐ ܦ݁ܘܪܩܢܐ ܬ݁ܚܫܒ݂ܘܢ ܐܱܝܟܱ݁ܢܐ ܕ݁ܐܦ݂ ܐܱܚܘܢ ܚܱܒܻ݁ܝܒ݂ܐ ܦܱ݁ܘܠܘܣ ܐܱܝܟ݂ ܚܟ݂ܡܬ݂ܐ ܕ݁ܐܬ݂ܝܱܗܒܱ݁ܬ݂ ܠܗ ܟ݁ܬ݂ܱܒ݂ ܠܟ݂ܘܢ
2 Peter 3:16 ܐܱܝܟܱ݁ܢܐ ܕܱ݁ܒ݂ܟ݂ܠܗܝܢ ܐܓ݁ܪܬ݂ܗ ܡܱܠܠ ܒ݁ܗܝܢ ܥܱܠ ܗܠܝܢ ܐܱܝܠܝܢ ܕܻ݁ܐܝܬ݂ ܒ݁ܗܝܢ ܡܕ݁ܡ ܕܱ݁ܥܣܻܝܩ ܠܣܘܟ݁ܠܐ ܗܠܝܢ ܕܱ݁ܐܝܠܝܢ ܕܱ݁ܕ݂ܠܐ ܝܘܠܦ݁ܢܐ ܐܢܘܢ ܘܠܐ ܣܡܻܝܟ݂ܻܝܢ ܡܥܱܩܡܻܝܢ ܠܗܝܢ ܐܱܝܟ݂ ܕ݁ܐܦ݂ ܠܗܠܝܢ ܟ݁ܬ݂ܒ݂ܐ ܕ݁ܫܱܪܟ݁ܐ ܠܘܬ݂ ܐܱܒ݂ܕ݁ܢܐ ܕܻ݁ܝܠܗܘܢ
2 Peter 3:17 ܐܱܢ_ܬ݁ܘܢ ܗܟ݂ܻܝܠ ܚܱܒܻ݁ܝܒ݂ܱܝ ܟܱ݁ܕ݂ ܩܕ݂ܡܻܝܢ ܐܢ_ܬ݁ܘܢ ܝܕ݂ܥܻܝܢ ܛܱܪܘ ܢܱܦ݂ܫܟ݂ܘܢ ܕ݁ܕ݂ܱܠܡܐ ܟܱ݁ܕ݂ ܐܙܻܠ_ܝܢ ܐܢ_ܬ݁ܘܢ ܒ݁ܬ݂ܱܪ ܛܥܝܘܬ݂ܐ ܕܱ݁ܐܝܠܝܢ ܕܱ݁ܕ݂ܠܐ ܢܡܘܣ ܐܢܘܢ ܬ݁ܦ݁ܠܘܢ ܡܢ ܣܡܟ݁ܐ ܕܻ݁ܝܠܟ݂ܘܢ
2 Peter 3:18 ܗܘܱܝܬ݁ܘܢ ܕ݁ܝܢ ܡܬ݂ܪܱܒ݁ܝܢ ܒ݁ܛܱܝܒ݁ܘܬ݂ܐ ܘܒ݂ܻܝܕ݂ܱܥܬ݂ܐ ܕ݁ܡܪܱܢ ܘܦ݂ܪܘܩܱܢ ܝܫܘܥ ܡܫܻܝܚܐ ܘܕ݂ܱܐܠܗܐ ܐܱܒ݂ܐ ܕ݁ܠܗ ܬ݁ܫܒ݁ܘܚܬ݁ܐ ܐܦ݂ ܗܫܐ ܘܱܒ݂ܟ݂ܠܙܒ݂ܱܢ ܘܱܠܝܱܘܡܱܝ ܥܠܡܐ ܐܱܡܻܝܢ
1 John 1:1 ܡܣܱܒ݁ܪܻܝܢܱܢ ܠܟ݂ܘܢ ܠܗܱܘ ܕܻ݁ܐܝܬ݂ܱܘܗ_ܝ ܗ_ܘܐ ܡܢ ܒ݁ܪܻܫܻܝܬ݂ ܗܱܘ ܕܱ݁ܫܡܱܥܢ ܘܱܚܙܱܝܢܝܗ_ܝ ܒ݁ܥܱܝܢܱܝܢ ܚܙܱܝܢ ܘܓ݂ܱܫܢ ܒܻ݁ܐܝܕ݂ܱܝܢ ܗܱܘ ܕܻ݁ܐܝܬ݂ܱܘܗ_ܝ ܡܠܬ݂ܐ ܕ݁ܚܱܝܐ
1 John 1:2 ܘܚܱܝܐ ܐܬ݂ܓ݁ܠܻܝܘ ܘܱܚܙܱܝܢ ܘܣܗܕܻ݁ܝܢܱܢ ܘܡܱܟ݂ܪܙܻܝܢܱܢ ܠܟ݂ܘܢ ܚܱܝܐ ܕܱ݁ܠܥܠܱܡ ܗܢܘܢ ܕܻ݁ܐܝܬ݂ܱܝܗܘܢ ܗ_ܘܱܘ ܠܘܬ݂ ܐܱܒ݂ܐ ܘܐܬ݂ܓ݁ܠܻܝܘ ܠܱܢ
1 John 1:3 ܘܡܕ݁ܡ ܕܱ݁ܚܙܱܝܢ ܘܱܫܡܱܥܢ ܡܱܘܕ݁ܥܻܝܢܱܢ ܐܦ݂ ܠܟ݂ܘܢ ܕ݁ܬ݂ܗܘܐ ܠܟ݂ܘܢ ܫܱܘܬ݁ܦ݂ܘܬ݂ܐ ܥܱܡܱܢ ܘܫܱܘܬ݁ܦ݂ܘܬ݂ܱܢ ܕ݁ܝܢ ܕܻ݁ܝܠܱܢ ܐܻܝܬ݂ܝܗ ܥܱܡ ܐܱܒ݂ܐ ܘܥܱܡ ܒ݁ܪܗ ܝܫܘܥ ܡܫܻܝܚܐ
1 John 1:4 ܘܗܠܝܢ ܟ݁ܬ݂ܒܻ݁ܝܢܱܢ ܠܟ݂ܘܢ ܕ݁ܚܱܕ݂ܘܬ݂ܱܢ ܕܱ݁ܒ݂ܟ݂ܘܢ ܬ݁ܗܘܐ ܡܫܱܡܠܝܐ
1 John 1:5 ܘܗܕ݂ܐ ܗ_ܝ ܣܒ݂ܱܪܬ݂ܐ ܕܱ݁ܫܡܱܥܢ ܡܢܗ ܘܱܡܣܱܒ݁ܪܻܝܢܱܢ ܠܟ݂ܘܢ ܕܱ݁ܐܠܗܐ ܢܘܗܪܐ ܗ_ܘ ܘܚܫܘܟ݂ܐ ܟ݁ܠ ܟ݁ܠܗ ܠܱܝܬ݁ ܒ݁ܗ
1 John 1:6 ܘܐܢ ܐܡܪܻܝܢܱܢ ܕ݁ܫܱܘܬ݁ܦ݂ܘܬ݂ܐ ܐܻܝܬ݂ ܠܱܢ ܥܱܡܗ ܘܱܡܗܱܠܟ݂ܻܝܢܱܢ ܒ݁ܚܫܘܟ݂ܐ ܕܱ݁ܓ݁ܠܐ ܚ_ܢܱܢ ܘܠܱܘ ܒܱ݁ܫܪܪܐ ܪܕ݂ܝܢܱܢ
1 John 1:7 ܐܢ ܕ݁ܝܢ ܒ݁ܢܘܗܪܐ ܡܗܱܠܟ݂ܻܝܢܱܢ ܐܱܝܟ݂ ܕ݁ܗܘ ܐܻܝܬ݂ܱܘܗ_ܝ ܒ݁ܢܘܗܪܐ ܐܻܝܬ݂ ܠܱܢ ܫܱܘܬ݁ܦ݂ܘܬ݂ܐ ܥܱܡ ܚܕ݂ܕ݂ܐ ܘܱܕ݂ܡܐ ܕ݁ܝܫܘܥ ܒ݁ܪܗ ܡܕ݂ܱܟ݁ܐ ܠܱܢ ܡܢ ܟ݁ܠܗܘܢ ܚܛܗܱܝܢ
1 John 1:8 ܘܐܢ ܢܻܐܡܱܪ ܕ݁ܠܱܝܬ݁ ܠܱܢ ܚܛܻܝܬ݂ܐ ܢܱܦ݂ܫܱܢ ܡܱܛܥܝܢܱܢ ܘܱܫܪܪܐ ܠܱܝܬ݁ ܒܱ݁ܢ
1 John 1:9 ܐܢ ܕ݁ܝܢ ܡܱܘܕ݁ܝܢܱܢ ܒܱ݁ܚܛܗܱܝܢ ܡܗܱܝܡܱܢ ܗ_ܘ ܘܙܱܕܻ݁ܝܩ ܕ݁ܢܫܒ݁ܘܩ ܠܱܢ ܚܛܗܱܝܢ ܘܱܢܕ݂ܱܟ݁ܝܢ ܡܢ ܟ݁ܠܗ ܥܱܘܠܱܢ
1 John 1:10 ܘܐܢ ܐܡܪܻܝܢܱܢ ܕ݁ܠܐ ܚܛܱܝܢ ܥܒ݂ܕܻ݁ܝܢܱܢ ܠܗ ܕܱ݁ܓ݁ܠܐ ܘܡܠܬ݂ܗ ܠܱܝܬ݁ ܠܘܬ݂ܱܢ
1 John 2:1 ܒ݁ܢܱܝ ܗܠܝܢ ܟ݁ܬ݂ܒ݂ ܐ_ܢܐ ܠܟ݂ܘܢ ܕ݁ܠܐ ܬ݁ܚܛܘܢ ܘܐܢ ܐ_ܢܫ ܢܚܛܐ ܐܻܝܬ݂ ܠܱܢ ܦܱ݁ܪܱܩܠܻܛܐ ܠܘܬ݂ ܐܱܒ݂ܐ ܝܫܘܥ ܡܫܻܝܚܐ ܙܱܕܻ݁ܝܩܐ
1 John 2:2 ܗܘܝܘ ܓ݁ܝܪ ܚܘܣܝܐ ܕ݁ܥܱܠ ܐܱܦܱ݁ܝ ܚܛܗܱܝܢ ܘܠܱܘ ܚܠܦ݂ܱܝܢ ܕܻ݁ܝܠܱܢ ܒܱ݁ܠܚܘܕ݂ ܐܠܐ ܐܦ݂ ܚܠܦ݂ ܟ݁ܠܗ ܥܠܡܐ
1 John 2:3 ܘܱܒ݂ܗܕ݂ܐ ܡܱܪܓ݁ܫܻܝܢܱܢ ܕܻ݁ܝܕ݂ܱܥܢܝܗ_ܝ ܐܢ ܢܛܪܻܝܢܱܢ ܦ݁ܘܩܕ݁ܢܱܘܗ_ܝ
1 John 2:4 ܗܱܘ ܓ݁ܝܪ ܕ݁ܐܡܱܪ ܕܻ݁ܝܕ݂ܱܥܬ݂ܗ ܘܦ݂ܘܩܕ݁ܢܱܘܗ_ܝ ܠܐ ܢܛܱܪ ܕܱ݁ܓ݁ܠܐ ܗܘ ܘܱܫܪܪܐ ܠܱܝܬ݁ ܒ݁ܗ
1 John 2:5 ܗܱܘ ܕ݁ܝܢ ܕ݁ܢܛܱܪ ܡܠܬ݂ܗ ܒ݁ܗܢܐ ܡܫܱܠܱܡ ܫܱܪܻܝܪܐܝܻܬ݂ ܚܘܒ݁ܗ ܕܱ݁ܐܠܗܐ ܒ݁ܗܕ݂ܐ ܓ݁ܝܪ ܝܕ݂ܥܻܝܢܱܢ ܕ݁ܒ݂ܗ ܚܢܱܢ
1 John 2:6 ܗܱܘ ܕ݁ܐܡܱܪ ܕ݁ܒ݂ܗ ܐܻܝܬ݂ܱܝ ܘܠܐ ܠܗ ܕܱ݁ܐܝܟ݂ ܗܱܠܟ݂ܬ݂ܗ ܕܻ݁ܝܠܗ ܢܗܱܠܟ݂
1 John 2:7 ܚܱܒܻ݁ܝܒ݂ܱܝ ܠܱܘ ܦ݁ܘܩܕ݁ܢܐ ܚܱܕ݂_ܬ݂ܐ ܟ݁ܬ݂ܒ݂ ܐ_ܢܐ ܠܟ݂ܘܢ ܐܠܐ ܦ݁ܘܩܕ݁ܢܐ ܥܱܬܻ݁ܝܩܐ ܗܱܘ ܕܻ݁ܐܝܬ݂ ܗ_ܘܐ ܠܟ݂ܘܢ ܡܢ ܒ݁ܪܻܫܻܝܬ݂ ܦ݁ܘܩܕ݁ܢܐ ܕ݁ܝܢ ܥܱܬܻ݁ܝܩܐ ܐܻܝܬ݂ܱܘܗ_ܝ ܡܠܬ݂ܐ ܗܝ ܕܱ݁ܫܡܱܥܬ݁ܘܢ
1 John 2:8 ܬ݁ܘܒ݂ ܦ݁ܘܩܕ݁ܢܐ ܚܱܕ݂_ܬ݂ܐ ܟ݁ܬ݂ܒ݂ ܐ_ܢܐ ܠܟ݂ܘܢ ܗܱܘ ܕܻ݁ܐܝܬ݂ܱܘܗ_ܝ ܫܱܪܻܝܪܐ ܒ݁ܗ ܘܱܒ݂ܟ݂ܘܢ ܕ݁ܚܫܘܟ݂ܐ ܥܒ݂ܱܪ ܠܗ ܘܢܘܗܪܐ ܫܱܪܻܝܪܐ ܫܱܪܻܝ ܡܬ݂ܚܙܐ
1 John 2:9 ܡܱܢ ܕ݁ܐܡܱܪ ܗܟ݂ܻܝܠ ܕܻ݁ܐܝܬ݂ܱܘܗ_ܝ ܒ݁ܢܘܗܪܐ ܘܣܢܐ ܠܱܐܚܘܗ_ܝ ܒ݁ܚܫܘܟ݂ܐ ܐܻܝܬ݂ܱܘܗ_ܝ ܥܕ݂ܱܡܐ ܠܗܫܐ
1 John 2:10 ܗܱܘ ܕ݁ܝܢ ܕ݁ܡܱܚܒ݂ ܠܱܐܚܘܗ_ܝ ܒ݁ܢܘܗܪܐ ܡܟ݂ܱܬܱ݁ܪ ܘܟ݂ܫܠܐ ܠܱܝܬ݁ ܒ݁ܗ
1 John 2:11 ܗܱܘ ܕ݁ܝܢ ܕ݁ܣܢܐ ܠܱܐܚܘܗ_ܝ ܒ݁ܚܫܘܟ݂ܐ ܐܻܝܬ݂ܱܘܗ_ܝ ܘܱܒ݂ܚܫܘܟ݂ܐ ܡܗܱܠܟ݂ ܘܠܐ ܝܕ݂ܱܥ ܠܱܐܝܟ݁ܐ ܐܙܠ ܡܛܠ ܕ݁ܚܫܘܟ݂ܐ ܣܱܡܻܝ ܐܢܝܢ ܥܱܝܢܱܘܗ_ܝ
1 John 2:12 ܟ݁ܬ݂ܒ݂ ܐ_ܢܐ ܠܟ݂ܘܢ ܒ݁ܢܱܝܐ ܕ݁ܐܫܬ݁ܒ݂ܩܘ ܠܟ݂ܘܢ ܚܛܗܱܝܟ݁ܘܢ ܡܛܠ ܫܡܗ
1 John 2:13 ܟ݁ܬ݂ܒ݂ ܐ_ܢܐ ܠܟ݂ܘܢ ܐܱܒ݂ܗܐ ܕܻ݁ܝܕ݂ܱܥܬ݁ܘܢܝܗ_ܝ ܠܗܱܘ ܕܻ݁ܐܝܬ݂ܱܘܗ_ܝ ܗ_ܘܐ ܡܢ ܒ݁ܪܻܫܻܝܬ݂ ܟ݁ܬ݂ܒ݂ ܐ_ܢܐ ܠܟ݂ܘܢ ܥܠܱܝܡܐ ܕܱ݁ܙܟ݂ܱܝܬ݁ܘܢܝܗ_ܝ ܠܒ݂ܻܝܫܐ ܟ݁ܬ݂ܒ݁ܬ݂ ܠܟ݂ܘܢ ܛܠܝܐ ܕܻ݁ܝܕ݂ܱܥܬ݁ܘܢ ܠܱܐܒ݂ܐ
1 John 2:14 ܟ݁ܬ݂ܒ݁ܬ݂ ܠܟ݂ܘܢ ܐܱܒ݂ܗܐ ܕܻ݁ܝܕ݂ܱܥܬ݁ܘܢ ܠܗܱܘ ܕ݁ܡܢ ܒ݁ܪܻܫܻܝܬ݂ ܟ݁ܬ݂ܒ݁ܬ݂ ܠܟ݂ܘܢ ܥܠܱܝܡܐ ܕ݁ܚܱܝܠܬ݂ܢܐ ܐܢ_ܬ݁ܘܢ ܘܡܠܬ݂ܗ ܕܱ݁ܐܠܗܐ ܫܱܪܝܐ ܒ݁ܟ݂ܘܢ ܘܱܙܟ݂ܱܝܬ݁ܘܢܝܗ_ܝ ܠܒ݂ܻܝܫܐ
1 John 2:15 ܠܐ ܬ݁ܪܚܡܘܢ ܠܥܠܡܐ ܘܠܐ ܠܡܕ݁ܡ ܕܻ݁ܐܝܬ݂ ܒ݁ܗ ܡܱܢ ܓ݁ܝܪ ܕ݁ܪܚܡ ܠܥܠܡܐ ܚܘܒ݁ܗ ܕܱ݁ܐܒ݂ܐ ܠܱܝܬ݁ ܒ݁ܗ
1 John 2:16 ܟ݁ܠ ܡܕ݁ܡ ܓ݁ܝܪ ܕܻ݁ܐܝܬ݂ ܒ݁ܗ ܒ݁ܥܠܡܐ ܪܓ݁ܬ݂ܐ ܗܘ ܕ݁ܦ݂ܱܓ݂ܪܐ ܘܪܓ݁ܬ݂ܐ ܕ݁ܥܱܝܢܐ ܘܫܘܒ݂ܗܪܐ ܕ݁ܥܠܡܐ ܗܠܝܢ ܕ݁ܠܐ ܗ_ܘܱܝ ܡܢ ܐܱܒ݂ܐ ܐܠܐ ܡܢܗ ܐܢܝܢ ܡܢ ܥܠܡܐ
1 John 2:17 ܘܥܒ݂ܱܪ ܥܠܡܐ ܗܘ ܘܪܓ݁ܬ݂ܗ ܗܱܘ ܕ݁ܝܢ ܕ݁ܥܒ݂ܕ݂ ܨܒ݂ܝܢܗ ܕܱ݁ܐܠܗܐ ܡܩܱܘܐ ܠܥܠܱܡ
1 John 2:18 ܒ݁ܢܱܝ ܙܱܒ݂ܢܐ ܗܘ ܐ_ܚܪܝܐ ܘܱܐܝܟ݂ ܡܕ݁ܡ ܕܱ݁ܫܡܱܥܬ݁ܘܢ ܕ݁ܐܬ݂ܐ ܡܫܻܝܚܐ ܕܱ݁ܓ݁ܠܐ ܘܗܫܐ ܗܘܱܘ ܠܗܘܢ ܣܱܓܻ݁ܝܐܐ ܡܫܻܝܚܐ ܕܱ݁ܓ݁ܠܐ ܘܡܢ ܗܕ݂ܐ ܝܕ݂ܥܻܝܢܱܢ ܕ݁ܙܱܒ݂ܢܐ ܗܘ ܐ_ܚܪܝܐ
1 John 2:19 ܡܢܱܢ ܢܦ݂ܱܩܘ ܐܠܐ ܠܱܘ ܡܢܱܢ ܗ_ܘܱܘ ܐܠܘ ܓ݁ܝܪ ܡܢܱܢ ܗ_ܘܱܘ ܠܘܬ݂ܱܢ ܡܟ݂ܱܬ݁ܪܻܝܢ ܗ_ܘܱܘ ܐܠܐ ܢܦ݂ܱܩܘ ܡܢܱܢ ܕ݁ܬ݂ܬ݂ܻܝܕ݂ܱܥ ܕ݁ܠܱܘ ܡܢܱܢ ܗ_ܘܱܘ
1 John 2:20 ܘܱܐܢ_ܬ݁ܘܢ ܡܫܻܝܚܘܬ݂ܐ ܐܻܝܬ݂ ܠܟ݂ܘܢ ܡܢ ܩܱܕܻ݁ܝܫܐ ܘܦ݂ܪܫܻܝܢ ܐܢ_ܬ݁ܘܢ ܗ_ܘ ܠܟ݂ܠ ܐ_ܢܫ
1 John 2:21 ܠܐ ܟ݁ܬ݂ܒ݁ܬ݂ ܠܟ݂ܘܢ ܕ݁ܠܐ ܝܕ݂ܥܻܝܢ ܐܢ_ܬ݁ܘܢ ܠܗ ܠܱܫܪܪܐ ܐܠܐ ܕ݁ܝܕ݂ܥܻܝܢ ܐܢ_ܬ݁ܘܢ ܠܗ ܘܱܕ݂ܟ݂ܠܗ ܕܱ݁ܓ݁ܠܘܬ݂ܐ ܠܐ ܗ_ܘܬ݂ ܡܢܗ ܡܢ ܫܪܪܐ
1 John 2:22 ܡܱܢܘ ܕܱ݁ܓ݁ܠܐ ܐܠܐ ܐܢ ܐܱܝܢܐ ܕ݁ܟ݂ܦ݂ܱܪ ܕ݁ܝܫܘܥ ܠܐ ܗ_ܘܐ ܡܫܻܝܚܐ ܗܢܐ ܗܘ ܡܫܻܝܚܐ ܕܱ݁ܓ݁ܠܐ ܗܱܘ ܕ݁ܟ݂ܦ݂ܱܪ ܒܱ݁ܐܒ݂ܐ ܟ݁ܦ݂ܱܪ ܐܦ݂ ܒܱ݁ܒ݂ܪܐ
1 John 2:23 ܘܗܱܘ ܕ݁ܟ݂ܦ݂ܱܪ ܒܱ݁ܒ݂ܪܐ ܐܦ݂ܠܐ ܒܱ݁ܐܒ݂ܐ ܡܗܱܝܡܢ ܡܱܢ ܕ݁ܡܱܘܕ݁ܐ ܒܱ݁ܒ݂ܪܐ ܐܦ݂ ܒܱ݁ܐܒ݂ܐ ܡܱܘܕ݁ܐ
1 John 2:24 ܘܱܐܢ_ܬ݁ܘܢ ܡܕ݁ܡ ܕܱ݁ܫܡܱܥܬ݁ܘܢ ܡܢ ܩܕ݂ܻܝܡ ܢܩܱܘܐ ܠܘܬ݂ܟ݂ܘܢ ܐܢ ܓ݁ܝܪ ܡܩܱܘܐ ܠܘܬ݂ܟ݂ܘܢ ܡܕ݁ܡ ܕܱ݁ܫܡܱܥܬ݁ܘܢ ܡܢ ܩܕ݂ܻܝܡ ܐܦ݂ ܐܱܢ_ܬ݁ܘܢ ܡܩܱܘܝܢ ܐܢ_ܬ݁ܘܢ ܒܱ݁ܐܒ݂ܐ ܘܒ݂ܱܒ݂ܪܐ
1 John 2:25 ܘܗܢܱܘ ܫܘܘ_ܕ݁ܝܐ ܕ݁ܐܫܬܱ݁ܘܕܻ݁ܝ ܠܱܢ ܚܱܝܐ ܕܱ݁ܠܥܠܱܡ
1 John 2:26 ܗܠܝܢ ܕ݁ܝܢ ܟ݁ܬ݂ܒ݁ܬ݂ ܠܟ݂ܘܢ ܡܛܠ ܐܱܝܠܝܢ ܕ݁ܡܱܛܥܝܢ ܠܟ݂ܘܢ
1 John 2:27 ܘܐܦ݂ ܐܱܢ_ܬ݁ܘܢ ܐܢ ܬ݁ܩܱܘܐ ܠܘܬ݂ܟ݂ܘܢ ܡܫܻܝܚܘܬ݂ܐ ܕ݁ܩܱܒ݁ܠܬ݁ܘܢ ܡܢܗ ܠܐ ܣܢܻܝܩܻܝܢ ܐܢ_ܬ݁ܘܢ ܕ݁ܐ_ܢܫ ܢܱܠܦ݂ܟ݂ܘܢ ܐܠܐ ܐܱܝܟ݂ ܡܫܻܝܚܘܬ݂ܐ ܕܻ݁ܐܝܬ݂ܝܗ ܡܢ ܐܱܠܗܐ ܗܻܝ ܡܱܠܦ݂ܐ ܠܟ݂ܘܢ ܥܱܠ ܟ݁ܠܡܕ݁ܡ ܘܫܱܪܻܝܪܐ ܗ_ܝ ܘܠܱܝܬ݁ ܒ݁ܗ ܕܱ݁ܓ݁ܠܘܬ݂ܐ ܘܱܐܝܟ݂ ܕܱ݁ܐܠܦ݂ܟ݂ܘܢ ܩܱܘܱܘ ܒ݁ܗ
1 John 2:28 ܘܗܫܐ ܒ݁ܢܱܝ ܩܱܘܱܘ ܒ݁ܗ ܕ݁ܡܐ ܕ݁ܡܬ݂ܓ݁ܠܐ ܠܐ ܢܒ݂ܗܱܬ݂ ܡܢܗ ܐܠܐ ܬ݁ܗܘܐ ܠܱܢ ܓܱ݁ܠܝܘܬ݂ ܐܱܦ݁ܐ ܒ݁ܡܐܬ݂ܻܝܬ݂ܗ
1 John 2:29 ܐܢ ܝܻܕ݂ܱܥܬ݁ܘܢ ܕ݁ܙܱܕܻ݁ܝܩ ܗ_ܘ ܕܱ݁ܥܘ ܕ݁ܐܦ݂ ܟ݁ܠ ܕ݁ܥܒ݂ܕ݂ ܙܱܕܻ݁ܝܩܘܬ݂ܐ ܡܢܗ ܐܻܝܬ݂ܱܘܗ_ܝ
1 John 3:1 ܘܱܚܙܱܘ ܕܱ݁ܟ݂ܡܐ ܣܱܓܻ݁ܝ ܚܘܒ݁ܗ ܕܱ݁ܐܒ݂ܐ ܠܘܬ݂ܱܢ ܕܱ݁ܒ݂ܢܱܝܐ ܩܪܢ ܐܦ݂ ܥܱܒ݂ܕܱ݁ܢ ܡܛܠ ܗܢܐ ܥܠܡܐ ܠܐ ܝܕ݂ܱܥ ܠܱܢ ܡܛܠ ܕ݁ܐܦ݂ܠܐ ܠܗ ܝܻܕ݂ܱܥ
1 John 3:2 ܚܱܒܻ݁ܝܒ݂ܱܝ ܗܫܐ ܒ݁ܢܱܘܗ_ܝ ܚܢܱܢ ܕܱ݁ܐܠܗܐ ܘܠܐ ܐܬ݂ܓ݁ܠܻܝ ܥܕ݂ܱܡܐ ܠܗܫܐ ܡܢܐ ܥܬ݂ܻܝܕ݂ܻܝܢܱܢ ܕ݁ܢܗܘܐ ܝܕ݂ܥܻܝܢܱܢ ܕ݁ܝܢ ܕ݁ܡܐ ܕ݁ܐܬ݂ܓ݁ܠܻܝ ܒܱ݁ܕ݂ܡܘܬ݂ܗ ܗܘܝܢܱܢ ܘܚܙܝܢܱܢ ܠܗ ܐܱܝܟ݂ ܡܕ݁ܡ ܕܻ݁ܐܝܬ݂ܱܘܗ_ܝ
1 John 3:3 ܘܟ݂ܠ ܐܱܝܢܐ ܕܻ݁ܐܝܬ݂ ܠܗ ܥܠܱܘܗ_ܝ ܗܢܐ ܣܱܒ݂ܪܐ ܡܕ݂ܱܟ݁ܐ ܢܱܦ݂ܫܗ ܐܱܝܟ݂ ܕ݁ܗܘ ܕ݁ܟ݂ܐ ܗ_ܘ
1 John 3:4 ܡܱܢ ܕ݁ܝܢ ܕ݁ܥܒ݂ܕ݂ ܚܛܻܝܬ݂ܐ ܥܱܘܠܐ ܣܥܱܪ ܚܛܻܝܬ݂ܐ ܓ݁ܝܪ ܟ݁ܠܗ ܥܱܘܠܐ ܗ_ܝ
1 John 3:5 ܘܝܕ݂ܥܻܝܢ ܐܢ_ܬ݁ܘܢ ܕ݁ܗܱܘ ܕ݁ܐܬ݂ܓ݁ܠܻܝ ܕ݁ܢܣܱܒ݂ ܚܛܗܱܝܢ ܘܱܚܛܻܝܬ݂ܐ ܒ݁ܗ ܠܱܝܬ݁
1 John 3:6 ܘܟ݂ܠ ܕ݁ܒ݂ܗ ܡܩܱܘܐ ܠܐ ܚܛܐ ܘܟ݂ܠ ܕ݁ܚܛܐ ܠܐ ܚܙܝܗ_ܝ ܘܠܐ ܝܱܕ݂ܥܗ
1 John 3:7 ܒ݁ܢܱܝ ܠܐ ܐ_ܢܫ ܢܱܛܥܝܟ݂ܘܢ ܗܱܘ ܕ݁ܥܒ݂ܕ݂ ܙܱܕܻ݁ܝܩܘܬ݂ܐ ܙܱܕܻ݁ܝܩܐ ܗܘ ܐܱܝܟ݂ ܕ݁ܐܦ݂ ܗܘ ܡܫܻܝܚܐ ܐܻܝܬ݂ܱܘܗ_ܝ ܙܱܕܻ݁ܝܩܐ
1 John 3:8 ܗܱܘ ܕ݁ܣܥܱܪ ܚܛܻܝܬ݂ܐ ܡܢ ܣܛܢܐ ܗܘ ܡܛܠ ܕ݁ܡܢ ܪܻܫܻܝܬ݂ܐ ܗܘ ܣܛܢܐ ܚܱܛܝܐ ܗܘ ܘܡܛܠ ܗܢܐ ܐܬ݂ܚܙܻܝ ܒ݁ܪܗ ܕܱ݁ܐܠܗܐ ܕ݁ܢܫܪܐ ܥܒ݂ܕ݂ܱܘܗ_ܝ ܕ݁ܣܛܢܐ
1 John 3:9 ܟ݁ܠ ܕ݁ܐܬ݂ܻܝܠܕ݂ ܡܢ ܐܱܠܗܐ ܚܛܻܝܬ݂ܐ ܠܐ ܥܒ݂ܕ݂ ܡܛܠ ܕ݁ܙܱܪܥܗ ܒ݁ܗ ܐܻܝܬ݂ܱܘܗ_ܝ ܘܠܐ ܡܫܟܱ݁ܚ ܠܡܚܛܐ ܕ݁ܡܢ ܐܱܠܗܐ ܐܬ݂ܻܝܠܕ݂
1 John 3:10 ܒ݁ܗܕ݂ܐ ܡܬ݂ܦܱ݁ܪܫܻܝܢ ܒ݁ܢܱܘܗ_ܝ ܕܱ݁ܐܠܗܐ ܡܢ ܒ݁ܢܱܘܗ_ܝ ܕ݁ܣܛܢܐ ܟ݁ܠ ܕ݁ܠܐ ܥܒ݂ܕ݂ ܙܱܕܻ݁ܝܩܘܬ݂ܐ ܘܠܐ ܡܱܚܒ݂ ܠܱܐܚܘܗ_ܝ ܠܱܝܬܱ݁ܘܗ_ܝ ܡܢ ܐܱܠܗܐ
1 John 3:11 ܕ݁ܗܢܱܘ ܦ݁ܘܩܕ݁ܢܐ ܕܱ݁ܫܡܱܥܬ݁ܘܢ ܡܢ ܩܕ݂ܻܝܡ ܕ݁ܬ݂ܱܚܒ݂ܘܢ ܚܱܕ݂ ܠܚܱܕ݂
1 John 3:12 ܠܱܘ ܐܱܝܟ݂ ܩܐܝܢ ܗܱܘ ܕܻ݁ܐܝܬ݂ܱܘܗ_ܝ ܗ_ܘܐ ܡܢ ܒܻ݁ܝܫܐ ܘܱܩܛܱܠ ܠܱܐܚܘܗ_ܝ ܘܡܛܠ ܡܢܐ ܩܱܛܠܗ ܐܠܐ ܡܛܠ ܕ݁ܒ݂ܻܝܫܻܝܢ ܗ_ܘܱܘ ܥܒ݂ܕ݂ܱܘܗ_ܝ ܘܕ݂ܱܐܚܘܗ_ܝ ܙܱܕܻ݁ܝܩܻܝܢ
1 John 3:13 ܘܠܐ ܬ݁ܬ݁ܕܱ݁ܡܪܘܢ ܐܱܚܱܝ ܐܢ ܣܢܐ ܠܟ݂ܘܢ ܥܠܡܐ
1 John 3:14 ܚܢܱܢ ܝܕ݂ܥܻܝܢܱܢ ܕ݁ܫܱܢܻܝܢܱܢ ܡܢ ܡܱܘܬ݁ܐ ܠܚܱܝܐ ܒ݁ܗܕ݂ܐ ܕ݁ܡܱܚܒ݂ܻܝܢܱܢ ܠܱܐܚܱܝܢ ܗܱܘ ܕ݁ܠܐ ܡܱܚܒ݂ ܠܱܐܚܘܗ_ܝ ܡܩܱܘܐ ܒ݁ܡܱܘܬ݁ܐ
1 John 3:15 ܟ݁ܠ ܓ݁ܝܪ ܕ݁ܣܢܐ ܠܱܐܚܘܗ_ܝ ܩܛܠ ܐ_ܢܫܐ ܗܘ ܘܝܕ݂ܥܻܝܢ ܐܢ_ܬ݁ܘܢ ܕ݁ܟ݂ܠ ܕ݁ܩܛܠ ܐ_ܢܫܐ ܠܐ ܡܫܟ݁ܚܻܝܢ ܡܩܱܘܝܢ ܒ݁ܗ ܚܱܝܐ ܕܱ݁ܠܥܠܱܡ
1 John 3:16 ܒ݁ܗܕ݂ܐ ܝܕ݂ܥܻܝܢܱܢ ܚܘܒ݁ܗ ܕܱ݁ܠܘܬ݂ܱܢ ܕ݁ܗܘ ܝܱܗ_ܒ݂ ܢܱܦ݂ܫܗ ܚܠܦ݂ܱܝܢ ܘܐܦ݂ ܚܢܱܢ ܙܕ݂ܩ ܠܱܢ ܕ݁ܥܱܠ ܐܱܦܱ݁ܝ ܐܱܚܱܝܢ ܢܬ݁ܠ ܢܱܦ݂ܫܬ݂ܱܢ
1 John 3:17 ܘܱܐܝܢܐ ܕܻ݁ܐܝܬ݂ ܠܗ ܩܢܝܢܐ ܕ݁ܥܠܡܐ ܘܢܚܙܐ ܠܱܐܚܘܗ_ܝ ܕܱ݁ܣܢܻܝܩ ܘܢܐܚܘܕ݂ ܪܱܚܡܱܘܗ_ܝ ܡܢܗ ܐܱܝܟܱ݁ܢܐ ܐܻܝܬ݂ ܒ݁ܗ ܚܘܒ݁ܗ ܕܱ݁ܐܠܗܐ
1 John 3:18 ܒ݁ܢܱܝ ܠܐ ܢܱܚܒ݂ ܚܱܕ݂ ܠܚܱܕ݂ ܒ݁ܡܠܐ ܘܱܒ݂ܠܫܢܐ ܐܠܐ ܒܱ݁ܥܒ݂ܕ݂ܐ ܘܒ݂ܱܫܪܪܐ
1 John 3:19 ܘܱܒ݂ܗܕ݂ܐ ܡܫܬܱ݁ܘܕ݁ܥܻܝܢܱܢ ܕ݁ܡܢ ܫܪܪܐ ܐܻܝܬ݂ܱܝܢ ܘܱܩܕ݂ܡ ܕ݁ܢܻܐܬ݂ܐ ܗܘ ܡܦܻ݁ܝܣܻܝܢܱܢ ܠܒܱ݁ܢ
1 John 3:20 ܕ݁ܐܢ ܗܘ ܠܒܱ݁ܢ ܒ݁ܣܱܪ ܠܱܢ ܟ݁ܡܐ ܐܱܠܗܐ ܕ݁ܪܱܒ݁ ܡܢ ܠܒܱ݁ܢ ܘܝܕ݂ܱܥ ܟ݁ܠܡܕ݁ܡ
1 John 3:21 ܚܱܒܻ݁ܝܒ݂ܱܝ ܐܢ ܠܒܱ݁ܢ ܠܐ ܒ݁ܣܱܪ ܠܱܢ ܓ݁ܠܝܢ ܐܢܝܢ ܐܱܦܱ݁ܝܢ ܩܕ݂ܡ ܐܱܠܗܐ
1 John 3:22 ܘܟ݂ܠܡܕ݁ܡ ܕ݁ܫܐܠܻܝܢܱܢ ܢܣܒܻ݁ܝܢܱܢ ܡܢܗ ܡܛܠ ܕ݁ܢܛܪܻܝܢܱܢ ܦ݁ܘܩܕ݁ܢܱܘܗ_ܝ ܘܫܱܦܻ݁ܝܪܬ݂ܐ ܣܥܪܻܝܢܱܢ ܩܕ݂ܡܱܘܗ_ܝ
1 John 3:23 ܘܗܢܐ ܗ_ܘ ܦ݁ܘܩܕ݁ܢܗ ܕܱ݁ܢܗܱܝܡܢ ܒܱ݁ܫܡܐ ܕܱ݁ܒ݂ܪܗ ܝܫܘܥ ܡܫܻܝܚܐ ܘܢܱܚܒ݂ ܚܱܕ݂ ܠܚܱܕ݂ ܐܱܝܟ݂ ܕ݁ܦ݂ܱܩܕܱ݁ܢ
1 John 3:24 ܘܱܐܝܢܐ ܕ݁ܢܛܱܪ ܦ݁ܘܩܕ݁ܢܱܘܗ_ܝ ܒ݁ܗ ܡܬ݂ܢܛܱܪ ܘܗܘ ܫܪܐ ܒ݁ܗ ܘܱܒ݂ܗܕ݂ܐ ܡܣܬܱ݁ܟ݁ܠܻܝܢܱܢ ܕ݁ܫܪܐ ܒܱ݁ܢ ܡܢ ܪܘܚܗ ܗܝ ܕ݁ܝܱܗ_ܒ݂ ܠܱܢ
1 John 4:1 ܚܱܒܻ݁ܝܒ݂ܱܝ ܠܐ ܠܟ݂ܠ ܪܘܚܻܝܢ ܬ݁ܗܱܝܡܢܘܢ ܐܠܐ ܗܘܱܝܬ݁ܘܢ ܦ݁ܪܫܻܝܢ ܪܘܚܐ ܐܢ ܡܢ ܐܱܠܗܐ ܐܻܝܬ݂ܱܝܗܝܢ ܡܛܠ ܕ݁ܣܱܓܻ݁ܝܐܐ ܢܒ݂ܻܝܐ ܕܱ݁ܓ݁ܠܐ ܢܦ݂ܱܩܘ ܒ݁ܗ ܒ݁ܥܠܡܐ
1 John 4:2 ܒ݁ܗܕ݂ܐ ܡܬ݂ܝܱܕ݂ܥܐ ܪܘܚܗ ܕܱ݁ܐܠܗܐ ܟ݁ܠ ܪܘܚܐ ܕ݁ܡܱܘܕ݁ܝܢ ܕ݁ܝܫܘܥ ܡܫܻܝܚܐ ܐܬ݂ܐ ܒܱ݁ܒ݂ܣܱܪ ܡܢ ܐܱܠܗܐ ܗ_ܝ
1 John 4:3 ܘܟ݂ܠ ܪܘܚܐ ܕ݁ܠܐ ܡܱܘܕ݁ܝܐ ܕ݁ܝܫܘܥ ܐܬ݂ܐ ܒܱ݁ܒ݂ܣܱܪ ܠܱܝܬ݁ܝܗ ܡܢ ܐܱܠܗܐ ܐܠܐ ܗܕ݂ܐ ܡܢ ܡܫܻܝܚܐ ܗ_ܝ ܕܱ݁ܓ݁ܠܐ ܗܱܘ ܕܱ݁ܫܡܱܥܬ݁ܘܢ ܕ݁ܐܬ݂ܐ ܘܗܫܐ ܒ݁ܥܠܡܐ ܐܻܝܬ݂ܱܘܗ_ܝ ܡܢ ܟܱ݁ܕ݁ܘ
1 John 4:4 ܐܱܢ_ܬ݁ܘܢ ܕ݁ܝܢ ܡܢ ܐܱܠܗܐ ܐܻܝܬ݂ܱܝܟ݁ܘܢ ܒ݁ܢܱܝܐ ܘܱܙܟ݂ܱܝܬ݁ܘܢ ܐܢܘܢ ܡܛܠ ܕ݁ܪܱܒ݁ ܗܱܘ ܕܱ݁ܒ݂ܟ݂ܘܢ ܡܢ ܗܱܘ ܕܱ݁ܒ݂ܥܠܡܐ
1 John 4:5 ܘܗܠܝܢ ܡܢ ܥܠܡܐ ܐܢܘܢ ܡܛܠ ܗܢܐ ܡܢ ܥܠܡܐ ܡܡܱܠܠܻܝܢ ܘܥܠܡܐ ܠܗܘܢ ܫܡܱܥ
1 John 4:6 ܚܢܱܢ ܕ݁ܝܢ ܡܢ ܐܱܠܗܐ ܚܢܱܢ ܘܗܱܘ ܕ݁ܝܕ݂ܱܥ ܠܱܐܠܗܐ ܫܡܱܥ ܠܱܢ ܘܗܱܘ ܕ݁ܠܐ ܐܻܝܬ݂ܱܘܗ_ܝ ܡܢ ܐܱܠܗܐ ܠܐ ܫܡܱܥ ܠܱܢ ܒ݁ܗ ܒ݁ܗܕ݂ܐ ܡܣܬܱ݁ܟ݁ܠܻܝܢܱܢ ܠܪܘܚܐ ܕܱ݁ܫܪܪܐ ܘܱܠܪܘܚܐ ܕ݁ܡܱܛܥܝܢܘܬ݂ܐ
1 John 4:7 ܚܱܒܻ݁ܝܒ݂ܱܝ ܢܱܚܒ݂ ܚܱܕ݂ ܠܚܱܕ݂ ܡܛܠ ܕ݁ܚܘܒ݁ܐ ܡܢ ܐܱܠܗܐ ܗܘ ܘܟ݂ܠ ܡܱܢ ܕ݁ܡܱܚܒ݂ ܡܢ ܐܱܠܗܐ ܝܻܠܻܝܕ݂ ܘܝܕ݂ܱܥ ܠܱܐܠܗܐ
1 John 4:8 ܡܛܠ ܕܱ݁ܐܠܗܐ ܚܘܒ݁ܐ ܗܘ ܘܟ݂ܠ ܕ݁ܠܐ ܡܱܚܒ݂ ܠܐ ܝܕ݂ܱܥ ܠܱܐܠܗܐ
1 John 4:9 ܒ݁ܗܕ݂ܐ ܐܬ݂ܻܝܕ݂ܱܥ ܚܘܒ݁ܗ ܕܱ݁ܐܠܗܐ ܕܱ݁ܠܘܬ݂ܱܢ ܕ݁ܠܱܒ݂ܪܗ ܝܻܚܻܝܕ݂ܝܐ ܫܱܕܱ݁ܪ ܐܱܠܗܐ ܠܥܠܡܐ ܕ݁ܢܻܚܐ ܒܻ݁ܐܝܕ݂ܗ
1 John 4:10 ܒ݁ܗܢܐ ܐܻܝܬ݂ܱܘܗ_ܝ ܚܘܒ݁ܐ ܠܐ ܗ_ܘܐ ܕܱ݁ܚܢܱܢ ܐܱܚܒ݂ܢ ܠܱܐܠܗܐ ܐܠܐ ܗܘ ܐܱܚܒ݂ܱܢ ܘܫܱܕܱ݁ܪ ܠܱܒ݂ܪܗ ܚܘܣܝܐ ܥܱܠ ܐܱܦܱ݁ܝ ܚܛܗܱܝܢ
1 John 4:11 ܚܱܒܻ݁ܝܒ݂ܱܝ ܐܢ ܗܟ݂ܱܢܐ ܐܱܚܒ݂ܱܢ ܐܱܠܗܐ ܐܦ݂ ܚܢܱܢ ܚܱܝܒ݂ܻܝܢܱܢ ܚܱܕ݂ ܠܚܱܕ݂ ܠܡܱܚܒ݂ܘ
1 John 4:12 ܠܱܐܠܗܐ ܡܡܬ݂ܘܡ ܐ_ܢܫ ܠܐ ܚܙܝܗ_ܝ ܐܢ ܕ݁ܝܢ ܢܱܚܒ݂ ܚܱܕ݂ ܠܚܱܕ݂ ܐܱܠܗܐ ܒܱ݁ܢ ܡܩܱܘܐ ܘܚܘܒ݁ܗ ܡܫܬܱ݁ܡܠܐ ܒܱ݁ܢ
1 John 4:13 ܘܱܒ݂ܗܕ݂ܐ ܝܕ݂ܥܻܝܢܱܢ ܕ݁ܒ݂ܗ ܡܩܱܘܝܢܱܢ ܘܗܘ ܡܩܱܘܐ ܒܱ݁ܢ ܕ݁ܡܢ ܪܘܚܗ ܝܱܗ_ܒ݂ ܠܱܢ
1 John 4:14 ܘܱܚܢܱܢ ܚܙܱܝܢ ܘܡܱܣܗܕ݂ܻܝܢܱܢ ܕܱ݁ܐܒ݂ܐ ܫܱܕܱ݁ܪ ܠܱܒ݂ܪܗ ܦ݁ܪܘܩܐ ܠܥܠܡܐ
1 John 4:15 ܟ݁ܠ ܕ݁ܡܱܘܕ݁ܐ ܒ݁ܝܫܘܥ ܕ݁ܗܘܝܘ ܒ݁ܪܗ ܕܱ݁ܐܠܗܐ ܐܱܠܗܐ ܒ݁ܗ ܡܩܱܘܐ ܘܗܘ ܡܩܱܘܐ ܒܱ݁ܐܠܗܐ
1 John 4:16 ܘܱܚܢܱܢ ܗܱܝܡܢܢ ܘܻܝܕ݂ܱܥܢ ܚܘܒ݁ܐ ܕܻ݁ܐܝܬ݂ ܠܗ ܠܱܐܠܗܐ ܨܐܕ݂ܱܝܢ ܐܱܠܗܐ ܓ݁ܝܪ ܚܘܒ݁ܐ ܗܘ ܘܟ݂ܠ ܕܱ݁ܡܩܱܘܐ ܒ݁ܚܘܒ݁ܐ ܒܱ݁ܐܠܗܐ ܡܩܱܘܐ
1 John 4:17 ܘܱܒ݂ܗܕ݂ܐ ܡܫܬܱ݁ܠܱܡ ܚܘܒ݁ܗ ܥܱܡܱܢ ܕ݁ܓ݂ܱܠܝܘܬ݂ ܐܱܦ݁ܐ ܬ݁ܗܘܐ ܠܱܢ ܒ݁ܝܱܘܡܐ ܕ݁ܕ݂ܻܝܢܐ ܡܛܠ ܕܱ݁ܐܝܟ݂ ܕܱ݁ܗܘܐ ܗܘ ܗܟ݂ܱܢܐ ܐܦ݂ ܚܢܱܢ ܐܻܝܬ݂ܱܝܢ ܒ݁ܗܢܐ ܥܠܡܐ
1 John 4:18 ܕ݁ܚܠܬ݂ܐ ܒ݁ܚܘܒ݁ܐ ܠܱܝܬ݁ ܐܠܐ ܚܘܒ݁ܐ ܡܫܱܡܠܝܐ ܠܒ݂ܱܪ ܫܕ݂ܐ ܠܗ ܠܕ݂ܚܠܬ݂ܐ ܡܛܠ ܕ݁ܕ݂ܚܠܬ݂ܐ ܒ݁ܩܢܛܐ ܐܻܝܬ݂ܝܗ ܗܱܘ ܕ݁ܝܢ ܕ݁ܕ݂ܚܠ ܠܐ ܡܫܱܡܠܱܝ ܒ݁ܚܘܒ݁ܐ
1 John 4:19 ܚܢܱܢ ܗܟ݂ܻܝܠ ܢܱܚܒ݂ ܠܱܐܠܗܐ ܡܛܠ ܕ݁ܗܘ ܩܱܕ݂ܡܝܱܬ݂ ܐܱܚܒ݂ܱܢ
1 John 4:20 ܐܢ ܕ݁ܝܢ ܐ_ܢܫ ܢܻܐܡܱܪ ܕ݁ܡܱܚܒ݂ ܐ_ܢܐ ܠܱܐܠܗܐ ܘܠܱܐܚܘܗ_ܝ ܣܢܐ ܕܱ݁ܓ݁ܠܐ ܗܘ ܗܱܘ ܓ݁ܝܪ ܕ݁ܠܱܐܚܘܗ_ܝ ܕ݁ܡܬ݂ܚܙܐ ܠܐ ܡܱܚܒ݂ ܠܱܐܠܗܐ ܗܱܘ ܕ݁ܠܐ ܡܬ݂ܚܙܐ ܐܱܝܟܱ݁ܢܐ ܡܫܟܱ݁ܚ ܕ݁ܢܱܚܒ݂
1 John 4:21 ܘܗܢܐ ܦ݁ܘܩܕ݁ܢܐ ܩܱܒ݁ܠܢ ܡܢܗ ܕ݁ܟ݂ܠ ܕ݁ܡܱܚܒ݂ ܠܱܐܠܗܐ ܢܱܚܒ݂ ܐܦ݂ ܠܱܐܚܘܗ_ܝ
1 John 5:1 ܟ݁ܠ ܕܱ݁ܡܗܱܝܡܢ ܕ݁ܝܫܘܥ ܐܻܝܬ݂ܱܘܗ_ܝ ܡܫܻܝܚܐ ܡܢ ܐܱܠܗܐ ܝܻܠܻܝܕ݂ ܘܟ݂ܠ ܕ݁ܡܱܚܒ݂ ܠܝܠܘܕ݂ܐ ܡܱܚܒ݂ ܐܦ݂ ܠܗܱܘ ܕ݁ܐܬ݂ܻܝܠܕ݂ ܡܢܗ
1 John 5:2 ܘܱܒ݂ܗܕ݂ܐ ܝܕ݂ܥܻܝܢܱܢ ܕ݁ܡܱܚܒ݂ܻܝܢܱܢ ܠܱܒ݂ܢܱܘܗ_ܝ ܕܱ݁ܐܠܗܐ ܡܐ ܕ݁ܠܱܐܠܗܐ ܡܱܚܒ݂ܻܝܢܱܢ ܘܥܒ݂ܕܻ݁ܝܢܱܢ ܦ݁ܘܩܕ݁ܢܱܘܗ_ܝ
1 John 5:3 ܗܢܐ ܗܘ ܓ݁ܝܪ ܚܘܒ݁ܗ ܕܱ݁ܐܠܗܐ ܕ݁ܢܛܱܪ ܦ݁ܘܩܕ݁ܢܱܘܗ_ܝ ܘܦ݂ܘܩܕ݁ܢܱܘܗ_ܝ ܠܐ ܝܱܩܻܝܪܻܝܢ
1 John 5:4 ܡܛܠ ܕ݁ܟ݂ܠ ܕܻ݁ܝܠܻܝܕ݂ ܡܢ ܐܱܠܗܐ ܙܟ݂ܐ ܠܗ ܠܥܠܡܐ ܘܗܕ݂ܐ ܗ_ܝ ܙܟ݂ܘܬ݂ܐ ܕܱ݁ܙܟ݂ܬ݂ܗ ܠܥܠܡܐ ܗܱܝܡܢܘܬ݂ܱܢ
1 John 5:5 ܡܱܢܘ ܓ݁ܝܪ ܕ݁ܙܟ݂ܐ ܠܗ ܠܥܠܡܐ ܐܠܐ ܗܱܘ ܕܱ݁ܡܗܱܝܡܢ ܕ݁ܝܫܘܥ ܒ݁ܪܗ ܗ_ܘ ܕܱ݁ܐܠܗܐ
1 John 5:6 ܗܢܱܘ ܕ݁ܐܬ݂ܐ ܒ݁ܝܱܕ݂ ܡܱܝܐ ܘܱܕ݂ܡܐ ܝܫܘܥ ܡܫܻܝܚܐ ܠܐ ܗ_ܘܐ ܒ݁ܡܱܝܐ ܒܱ݁ܠܚܘܕ݂ ܐܠܐ ܒ݁ܡܱܝܐ ܘܱܕ݂ܡܐ
1 John 5:7 ܘܪܘܚܐ ܡܱܣܗܕ݂ܐ ܕ݁ܗܻܝ ܪܘܚܐ ܐܻܝܬ݂ܝܗ ܫܪܪܐ
1 John 5:8 ܘܻܐܝܬ݂ܱܝܗܘܢ ܬ݁ܠܬ݂ܐ ܣܗܕܻ݁ܝܢ ܪܘܚܐ ܘܡܱܝܐ ܘܱܕ݂ܡܐ ܘܱܬ݂ܠܬܱ݁ܝܗܘܢ ܒ݁ܚܱܕ݂ ܐܢܘܢ
1 John 5:9 ܐܢ ܣܗܕ݁ܘܬ݂ܐ ܕܱ݁ܒ݂ܢܱܝܢܫܐ ܡܩܱܒ݁ܠܻܝܢܱܢ ܚܱܕ݂ ܟ݁ܡܐ ܣܗܕ݁ܘܬ݂ܗ ܕܱ݁ܐܠܗܐ ܕ݁ܪܱܒ݁ܐ ܗ_ܝ ܘܗܕ݂ܐ ܗ_ܻܝ ܣܗܕ݁ܘܬ݂ܗ ܕܱ݁ܐܠܗܐ ܕܱ݁ܐܣܗܕ݂ ܥܱܠ ܒ݁ܪܗ
1 John 5:10 ܟ݁ܠܡܱܢ ܕܱ݁ܡܗܱܝܡܢ ܒܱ݁ܒ݂ܪܗ ܕܱ݁ܐܠܗܐ ܐܻܝܬ݂ ܠܗ ܗܕ݂ܐ ܣܗܕ݁ܘܬ݂ܐ ܒ݁ܢܱܦ݂ܫܗ ܟ݁ܠ ܕ݁ܠܐ ܡܗܱܝܡܢ ܠܱܐܠܗܐ ܕܱ݁ܓ݁ܠܐ ܥܱܒ݂ܕ݁ܗ ܒܱ݁ܕ݂ܠܐ ܗܱܝܡܢ ܠܣܗܕ݁ܘܬ݂ܐ ܕܱ݁ܐܣܗܕ݂ ܐܱܠܗܐ ܥܱܠ ܒ݁ܪܗ
1 John 5:11 ܘܗܕ݂ܐ ܗ_ܝ ܣܗܕ݁ܘܬ݂ܐ ܕ݁ܚܱܝܐ ܕܱ݁ܠܥܠܱܡ ܝܱܗ_ܒ݂ ܠܱܢ ܐܱܠܗܐ ܘܗܢܘܢ ܚܱܝܐ ܒܱ݁ܒ݂ܪܗ ܐܻܝܬ݂ܱܝܗܘܢ
1 John 5:12 ܟ݁ܠ ܕܱ݁ܐܚܻܝܕ݂ ܠܱܒ݂ܪܐ ܐܱܚܻܝܕ݂ ܐܦ݂ ܠܚܱܝܐ ܘܟ݂ܠ ܕ݁ܠܐ ܐܱܚܻܝܕ݂ ܠܱܒ݂ܪܗ ܕܱ݁ܐܠܗܐ ܠܱܝܬ݁ ܠܗ ܚܱܝܐ
1 John 5:13 ܗܠܝܢ ܟ݁ܬ݂ܒ݁ܬ݂ ܠܟ݂ܘܢ ܕ݁ܬ݂ܕ݁ܥܘܢ ܕ݁ܚܱܝܐ ܕܱ݁ܠܥܠܱܡ ܐܻܝܬ݂ ܠܟ݂ܘܢ ܠܱܐܝܠܝܢ ܕ݁ܗܱܝܡܢܬ݁ܘܢ ܒܱ݁ܫܡܗ ܕܱ݁ܒ݂ܪܗ ܕܱ݁ܐܠܗܐ
1 John 5:14 ܘܗܕ݂ܐ ܦܱ݁ܪܗ_ܣܻܝܱܐ ܐܻܝܬ݂ ܠܱܢ ܠܘܬ݂ܗ ܕ݁ܟ݂ܠ ܕ݁ܫܐܠܻܝܢܱܢ ܠܗ ܐܱܝܟ݂ ܨܒ݂ܝܢܗ ܫܡܱܥ ܠܱܢ
1 John 5:15 ܘܐܢ ܡܦ݁ܣܻܝܢܱܢ ܕ݁ܫܡܱܥ ܠܱܢ ܥܱܠ ܡܕ݁ܡ ܕ݁ܫܐܠܻܝܢܱܢ ܡܢܗ ܬ݁ܟ݂ܻܝܠܻܝܢܱܢ ܕ݁ܩܱܒ݁ܠܢ ܡܢ ܟܱ݁ܕ݁ܘ ܫܐܠܬ݂ܱܢ ܕ݁ܫܐܠܢ ܡܢܗ
1 John 5:16 ܐܢ ܐ_ܢܫ ܢܚܙܐ ܠܱܐܚܘܗ_ܝ ܕ݁ܚܛܐ ܚܛܗܐ ܕ݁ܠܐ ܡܚܱܝܱܒ݂ ܠܡܱܘܬ݁ܐ ܢܫܱܐܠ ܘܡܬ݂ܝܱܗܒܻ݁ܝܢ ܠܗ ܚܱܝܐ ܠܱܐܝܠܝܢ ܕ݁ܠܐ ܗ_ܘܐ ܐܱܝܟ݂ ܕܱ݁ܠܡܱܘܬ݁ܐ ܚܛܝܢ ܐܻܝܬ݂ ܓ݁ܝܪ ܚܛܗܐ ܕ݁ܡܱܘܬ݁ܐ ܠܐ ܗ_ܘܐ ܥܱܠ ܗܢܐ ܐܡܱܪ ܐ_ܢܐ ܕ݁ܢܒ݂ܥܐ ܐ_ܢܫ
1 John 5:17 ܟ݁ܠ ܥܱܘܠܐ ܓ݁ܝܪ ܚܛܻܝܬ݂ܐ ܗܘ ܘܻܐܝܬ݂ ܚܛܗܐ ܕ݁ܠܐ ܗ_ܘܐ ܕ݁ܡܱܘܬ݁ܐ ܗܘ
1 John 5:18 ܘܝܕ݂ܥܻܝܢܱܢ ܕ݁ܟ݂ܠ ܕܻ݁ܝܠܻܝܕ݂ ܡܢ ܐܱܠܗܐ ܠܐ ܚܛܐ ܗܱܘ ܓ݁ܝܪ ܕܻ݁ܝܠܻܝܕ݂ ܡܢ ܐܱܠܗܐ ܢܛܱܪ ܢܱܦ݂ܫܗ ܘܒ݂ܻܝܫܐ ܠܐ ܡܬ݂ܩܱܪܱܒ݂ ܠܗ
1 John 5:19 ܝܕ݂ܥܻܝܢܱܢ ܕ݁ܡܢ ܐܱܠܗܐ ܚܢܱܢ ܘܥܠܡܐ ܟ݁ܠܗ ܒ݁ܒ݂ܻܝܫܐ ܗܘ ܣܻܝܡ
1 John 5:20 ܘܝܕ݂ܥܻܝܢܱܢ ܕܱ݁ܒ݂ܪܗ ܕܱ݁ܐܠܗܐ ܐܬ݂ܐ ܘܝܱܗ_ܒ݂ ܠܱܢ ܡܱܕ݁ܥܐ ܕ݁ܢܕܱ݁ܥ ܠܫܱܪܻܝܪܐ ܘܢܗܘܐ ܒ݁ܗ ܒ݁ܫܱܪܻܝܪܐ ܒܱ݁ܒ݂ܪܗ ܝܫܘܥ ܡܫܻܝܚܐ ܗܢܐ ܗܘ ܐܱܠܗܐ ܫܱܪܻܝܪܐ ܘܚܱܝܐ ܕܱ݁ܠܥܠܱܡ
1 John 5:21 ܒ݁ܢܱܝ ܛܱܪܘ ܢܱܦ݂ܫܟ݂ܘܢ ܡܢ ܕ݁ܚܠܱܬ݂ ܦ݁ܬ݂ܱܟ݂ܪܐ
2 John 1:1 ܩܱܫܻܝܫܐ ܠܱܓ݂ܒ݂ܻܝܬ݂ܐ ܩܘܪܻܝܱܐ ܘܠܱܒ݂ܢܝܗ ܐܱܝܠܝܢ ܕ݁ܐܢܐ ܡܱܚܒ݂ ܐ_ܢܐ ܒܱ݁ܫܪܪܐ ܠܐ ܗ_ܘܐ ܕ݁ܝܢ ܐܢܐ ܒܱ݁ܠܚܘܕ݂ܱܝ ܐܠܐ ܟ݁ܠܗܘܢ ܐܱܝܠܝܢ ܕ݁ܝܱܕ݂ܥܘܗ_ܝ ܠܱܫܪܪܐ
2 John 1:2 ܡܛܠ ܫܪܪܐ ܐܱܝܢܐ ܕܱ݁ܡܩܱܘܐ ܒܱ݁ܢ ܘܥܱܡܱܢ ܐܻܝܬ݂ܱܘܗ_ܝ ܠܥܠܱܡ
2 John 1:3 ܬ݁ܗܘܐ ܥܱܡܱܢ ܛܱܝܒ݁ܘܬ݂ܐ ܘܪܱܚܡܐ ܘܱܫܠܡܐ ܡܢ ܐܱܠܗܐ ܐܱܒ݂ܐ ܘܡܢ ܡܪܱܢ ܝܫܘܥ ܡܫܻܝܚܐ ܒ݁ܪܗ ܕܱ݁ܐܒ݂ܐ ܒܱ݁ܫܪܪܐ ܘܱܒ݂ܚܘܒ݁ܐ
2 John 1:4 ܚܕ݂ܻܝܬ݂ ܣܱܓܻ݁ܝ ܕ݁ܐܫܟ݁ܚܬ݂ ܡܢ ܒ݁ܢܱܝܟ݁ܝ ܕܱ݁ܡܗܱܠܟ݂ܻܝܢ ܒܱ݁ܫܪܪܐ ܐܱܝܟܱ݁ܢܐ ܕ݁ܦ݂ܘܩܕ݁ܢܐ ܢܣܱܒ݂ܢܱܢ ܡܢ ܐܱܒ݂ܐ
2 John 1:5 ܘܗܫܐ ܡܦܻ݁ܝܣ ܐ_ܢܐ ܠܟ݂ܝ ܩܘܪܻܝܱܐ ܠܐ ܗ_ܘܐ ܐܱܝܟ݂ ܦ݁ܘܩܕ݁ܢܐ ܚܱܕ݂_ܬ݂ܐ ܟ݁ܬ݂ܒ݂ ܐ_ܢܐ ܠܟ݂ܝ ܐܠܐ ܗܱܘ ܕܻ݁ܐܝܬ݂ ܗ_ܘܐ ܠܱܢ ܡܢ ܫܘܪܝܐ ܕ݁ܢܱܚܒ݂ ܚܱܕ݂ ܠܚܱܕ݂
2 John 1:6 ܘܗܢܐ ܐܻܝܬ݂ܱܘܗ_ܝ ܚܘܒ݁ܐ ܕܱ݁ܢܗܱܠܟ݂ ܐܱܝܟ݂ ܦ݁ܘܩܕ݁ܢܱܘܗ_ܝ ܗܢܐ ܦ݁ܘܩܕ݁ܢܐ ܐܻܝܬ݂ܱܘܗ_ܝ ܐܱܝܟ݂ ܡܐ ܕܱ݁ܫܡܱܥܬ݁ܘܢ ܡܢ ܫܘܪܝܐ ܕ݁ܒ݂ܗ ܗܘܱܝܬ݁ܘܢ ܡܗܱܠܟ݂ܻܝܢ
2 John 1:7 ܡܛܠ ܕ݁ܣܱܓܻ݁ܝܐܐ ܡܱܛܥܝܢܐ ܢܦ݂ܱܩܘ ܒ݁ܗ ܒ݁ܥܠܡܐ ܐܱܝܠܝܢ ܕ݁ܠܐ ܡܱܘܕ݁ܝܢ ܕ݁ܝܫܘܥ ܡܫܻܝܚܐ ܐܬ݂ܐ ܒܱ݁ܒ݂ܣܱܪ ܗܢܐ ܐܻܝܬ݂ܱܘܗ_ܝ ܡܱܛܥܝܢܐ ܘܱܐܢܛܻܝܟ݂ܪܻܝܣܛܘܣ
2 John 1:8 ܐܙܕܱ݁ܗ_ܪܘ ܒ݁ܢܱܦ݂ܫܟ݂ܘܢ ܕ݁ܠܐ ܬܱ݁ܘܒ݁ܕ݂ܘܢ ܡܕ݁ܡ ܕܱ݁ܦ݂ܠܱܚܬ݁ܘܢ ܐܠܐ ܐܱܓ݂ܪܐ ܡܫܱܠܡܢܐ ܬ݁ܬ݂ܦܱ݁ܪܥܘܢ
2 John 1:9 ܟ݁ܠ ܐܱܝܢܐ ܕ݁ܥܒ݂ܱܪ ܘܠܐ ܡܩܱܘܐ ܒ݁ܝܘܠܦ݁ܢܗ ܕܱ݁ܡܫܻܝܚܐ ܐܱܠܗܐ ܠܱܝܬ݁ ܒ݁ܗ ܗܱܘ ܕܱ݁ܡܩܱܘܐ ܒ݁ܝܘܠܦ݁ܢܗ ܗܢܐ ܘܠܱܐܒ݂ܐ ܘܠܱܒ݂ܪܐ ܐܻܝܬ݂ ܠܗ
2 John 1:10 ܐܢ ܐ_ܢܫ ܐܬ݂ܐ ܠܘܬ݂ܟ݂ܘܢ ܘܗܢܐ ܝܘܠܦ݁ܢܐ ܠܐ ܡܱܝܬ݁ܐ ܠܐ ܬ݁ܩܱܒ݁ܠܘܢܝܗ_ܝ ܒ݁ܒ݂ܱܝܬ݁ܐ ܘܱܚܕ݂ܻܝ ܠܟ݂ ܠܐ ܬܻ݁ܐܡܪܘܢ ܠܗ
2 John 1:11 ܗܱܘ ܓ݁ܝܪ ܕ݁ܐܡܱܪ ܠܗ ܚܕ݂ܻܝ ܠܟ݂ ܡܫܱܘܬܱ݁ܦ݂ ܗ_ܘ ܠܱܥܒ݂ܕ݂ܱܘܗ_ܝ ܒܻ݁ܝܫܐ
2 John 1:12 ܟܱ݁ܕ݂ ܣܱܓܻ݁ܝܐܬ݂ܐ ܐܻܝܬ݂ ܗ_ܘܐ ܠܻܝ ܠܡܟ݂ܬܱ݁ܒ݂ ܠܟ݂ܘܢ ܠܐ ܒ݁ܥܻܝܬ݂ ܕܱ݁ܒ݂ܝܱܕ݂ ܟܱ݁ܪܛܻܝܣܐ ܘܱܕ݂ܝܘܬ݂ܐ ܐܠܐ ܡܣܱܒܱ݁ܪ ܐ_ܢܐ ܕܻ݁ܐܬ݂ܐ ܠܘܬ݂ܟ݂ܘܢ ܘܦ݂ܘܡܐ ܠܘܬ݂ ܦ݁ܘܡܐ ܢܡܱܠܠ ܕ݁ܚܱܕ݂ܘܬ݂ܐ ܕܻ݁ܝܠܱܢ ܬ݁ܗܘܐ ܡܫܱܡܠܝܐ
2 John 1:13 ܫܐܠܻܝܢ ܫܠܡܟ݂ܝ ܒ݁ܢܱܝܐ ܕ݁ܚܬ݂ܟ݂ܝ ܓ݁ܒ݂ܻܝܬ݂ܐ ܐܱܡܻܝܢ
3 John 1:1 ܩܱܫܻܝܫܐ ܠܓ݂ܱܐܻܝܘܣ ܚܱܒܻ݁ܝܒ݂ ܠܗܱܘ ܕ݁ܐܢܐ ܡܱܚܒ݂ ܐ_ܢܐ ܒܱ݁ܫܪܪܐ
3 John 1:2 ܚܱܒܻ݁ܝܒ݂ܱܢ ܒ݁ܟ݂ܠܡܕ݁ܡ ܡܨܱܠܐ ܐ_ܢܐ ܥܠܱܝܟ݁ ܕ݁ܬ݂ܨܠܱܚ ܘܬ݂ܗܘܐ ܚܠܻܝܡ ܐܱܝܟ݂ ܡܐ ܕ݁ܡܱܨܠܚܐ ܢܱܦ݂ܫܟ݂
3 John 1:3 ܚܕ݂ܻܝܬ݂ ܓ݁ܝܪ ܣܱܓܻ݁ܝ ܕ݁ܐܬ݂ܝܢ ܐܱܚܐ ܘܣܗܕܻ݁ܝܢ ܥܱܠ ܫܪܪܟ݂ ܐܱܝܟ݂ ܡܐ ܕܱ݁ܐܢ_ܬ݁ ܒܱ݁ܫܪܪܐ ܡܗܱܠܟ݂ ܐܱܢ_ܬ݁
3 John 1:4 ܕ݁ܪܱܒ݁ܐ ܡܢ ܗܕ݂ܐ ܚܱܕ݂ܘܬ݂ܐ ܠܱܝܬ݁ ܠܻܝ ܕ݁ܐܫܡܱܥ ܕܱ݁ܒ݂ܢܱܝܐ ܕܻ݁ܝܠܝ ܒܱ݁ܫܪܪܐ ܡܗܱܠܟ݂ܻܝܢ
3 John 1:5 ܚܱܒܻ݁ܝܒ݂ܱܢ ܒ݁ܗܱܝܡܢܘܬ݂ܐ ܥܒ݂ܕ݂ ܐܱܢ_ܬ݁ ܗܱܘ ܡܐ ܕ݁ܣܥܱܪ ܐܱܢ_ܬ݁ ܠܘܬ݂ ܐܱܚܐ ܘܝܱܬܻ݁ܝܪܐܝܻܬ݂ ܕܻ݁ܐܝܬ݂ܱܝܗܘܢ ܐܱܟ݂ܣܢܝܐ
3 John 1:6 ܐܱܝܠܝܢ ܕܱ݁ܐܣܗܕ݂ܘ ܥܱܠ ܚܘܒ݂ܟ݂ ܩܕ݂ܡ ܟ݁ܠܗ ܥܻܕ݁_ܬ݁ܐ ܠܗܢܘܢ ܫܱܦܻ݁ܝܪ ܥܒ݂ܕ݂ ܐܱܢ_ܬ݁ ܕܱ݁ܡܙܱܘܕ݂ ܐܱܢ_ܬ݁ ܠܗܘܢ ܐܱܝܟ݂ ܡܐ ܕܱ݁ܦ݂ܐܐ ܠܱܐܠܗܐ
3 John 1:7 ܚܠܦ݂ ܓ݁ܝܪ ܫܡܗ ܢܦ݂ܱܩܘ ܟܱ݁ܕ݂ ܡܕ݁ܡ ܠܐ ܢܣܱܒ݂ܘ ܡܢ ܥܱܡ_ܡܐ
3 John 1:8 ܚܢܱܢ ܗܟ݂ܻܝܠ ܚܱܝܒ݂ܻܝܢܱܢ ܠܱܡܩܱܒ݁ܠܘ ܠܕ݂ܱܐܝܟ݂ ܗܠܝܢ ܕܱ݁ܡܥܱܕ݁ܪܢܐ ܢܗܘܐ ܠܱܫܪܪܐ
3 John 1:9 ܒ݁ܥܐ ܗ_ܘܻܝܬ݂ ܐܟ݂ܬ݁ܘܒ݂ ܠܥܻܕ݁_ܬ݁ܐ ܐܠܐ ܗܱܘ ܕ݁ܪܚܡ ܕ݁ܢܗܘܐ ܩܱܕ݂ܡܝܐ ܕܻ݁ܝܠܗܘܢ ܕܻ݁ܝܘܛܪܦ݂ܻܝܣ ܠܐ ܡܩܱܒ݁ܠ ܠܱܢ
3 John 1:10 ܡܛܠ ܗܢܐ ܐܢ ܗܘ ܕܻ݁ܐܬ݂ܐ ܐܥ_ܗܱܕ݂ ܥܒ݂ܕ݂ܱܘܗ_ܝ ܗܢܘܢ ܕܱ݁ܥܒ݂ܱܕ݂ ܕܱ݁ܒ݂ܡܠܐ ܒܻ݁ܝܫܬ݂ܐ ܣܬ݂ܱܪ ܠܱܢ ܘܟ݂ܱܕ݂ ܠܐ ܣܦ݂ܱܩ ܠܗ ܗܠܝܢ ܠܐ ܗܘ ܡܩܱܒ݁ܠ ܠܱܐܚܐ ܘܠܱܐܝܠܝܢ ܕܱ݁ܡܩܱܒ݁ܠܻܝܢ ܟ݁ܠܐ ܘܡܱܦ݁ܩ ܡܢ ܥܻܕ݁_ܬ݁ܐ
3 John 1:11 ܚܱܒܻ݁ܝܒ݂ܱܢ ܠܐ ܬ݁ܬ݁ܕܱ݁ܡܐ ܒ݁ܒ݂ܻܝܫܬ݁ܐ ܐܠܐ ܒ݁ܛܒ݂ܬ݂ܐ ܗܱܘ ܕ݁ܥܒ݂ܕ݂ ܛܒ݂ܬ݂ܐ ܡܢ ܐܱܠܗܐ ܐܻܝܬ݂ܱܘܗ_ܝ ܗܱܘ ܕ݁ܥܒ݂ܕ݂ ܒܻ݁ܝܫܬ݁ܐ ܠܐ ܚܙܝܗ_ܝ ܠܱܐܠܗܐ
3 John 1:12 ܥܱܠ ܕܻ݁ܡܻܝܛܪܻܝܘܣ ܐܻܝܬ݂ ܗ_ܘ ܣܗܕ݁ܘܬ݂ܐ ܡܢ ܟ݁ܠܢܫ ܘܡܢܗ ܕ݁ܥܻܕ݁_ܬ݁ܐ ܘܡܢܗ ܕܱ݁ܫܪܪܐ ܐܦ݂ ܚܢܱܢ ܕ݁ܝܢ ܣܗܕܻ݁ܝܢܱܢ ܘܝܕ݂ܱܥ ܐܱܢ_ܬ݁ ܕ݁ܣܗܕ݁ܘܬ݂ܐ ܕܻ݁ܝܠܱܢ ܫܱܪܻܝܪܐ ܗ_ܝ
3 John 1:13 ܣܱܓܻ݁ܝܐܬ݂ܐ ܐܻܝܬ݂ ܗ_ܘܐ ܠܻܝ ܠܡܟ݂ܬܱ݁ܒ݂ ܠܟ݂ ܐܠܐ ܠܐ ܒ݁ܥܐ ܐ_ܢܐ ܕܱ݁ܒ݂ܝܱܕ݂ ܕ݁ܝܘܬ݂ܐ ܘܩܱܢܝܐ ܐܟ݂ܬ݁ܘܒ݂ ܠܟ݂
3 John 1:14 ܡܣܱܒܱ݁ܪ ܐ_ܢܐ ܕ݁ܝܢ ܕ݁ܒ݂ܱܥܓ݂ܱܠ ܐܚܙܝܟ݂ ܘܦ݂ܘܡܐ ܠܘܬ݂ ܦ݁ܘܡܐ ܢܡܱܠܠ
3 John 1:15 ܫܠܡܐ ܢܗܘܐ ܥܱܡܟ݂ ܫܐܠܻܝܢ ܫܠܡܟ݂ ܪܚܡܐ ܫܱܐܠ ܫܠܡܐ ܕ݁ܪܚܡܐ ܕ݁ܟ݂ܠܢܫ ܒܱ݁ܫܡܗ
Jude 1:1 ܝܻܗܘܕ݂ܐ ܥܱܒ݂ܕ݁ܐ ܕ݁ܝܫܘܥ ܡܫܻܝܚܐ ܐܱܚܐ ܕ݁ܝܢ ܕ݁ܝܱܥܩܘܒ݂ ܠܥܱܡ_ܡܐ ܩܪܱܝܐ ܕ݁ܒ݂ܱܐܠܗܐ ܐܱܒ݂ܐ ܪܚܻܝܡܻܝܢ ܘܱܒ݂ܝܫܘܥ ܡܫܻܝܚܐ ܢܛܻܝܪܻܝܢ
Jude 1:2 ܪܱܚܡܐ ܘܱܫܠܡܐ ܘܚܘܒ݁ܐ ܢܣܓ݁ܐ ܠܟ݂ܘܢ
Jude 1:3 ܚܱܒܻ݁ܝܒ݂ܱܝ ܟܱ݁ܕ݂ ܟ݁ܠܗ ܝܱܨܻܝܦ݂ܘܬ݂ܐ ܥܒ݂ܕ݂ ܐ_ܢܐ ܠܡܟ݂ܬܱ݁ܒ݂ ܠܟ݂ܘܢ ܥܱܠ ܚܱܝܐ ܕܻ݁ܝܠܱܢ ܕ݁ܓ݂ܱܘܐ ܐܱܢܱܢܩܻܐ ܐܻܝܬ݂ ܠܻܝ ܠܡܟ݂ܬܱ݁ܒ݂ ܠܟ݂ܘܢ ܟܱ݁ܕ݂ ܡܦܻ݁ܝܣ ܐ_ܢܐ ܕܱ݁ܐܓ݂ܘܢܐ ܬ݁ܥܒ݁ܕ݂ܘܢ ܚܠܦ݂ ܗܱܝܡܢܘܬ݂ܐ ܐܱܝܕ݂ܐ ܕܱ݁ܚܕ݂ܐ ܙܒ݂ܱܢ ܐܫܬܱ݁ܠܡܱܬ݂ ܠܩܱܕܻ݁ܝܫܐ
Jude 1:4 ܩܢܱܘ ܓ݁ܝܪ ܐ_ܢܫܻܝܢ ܡܱܥܠܢܘܬ݂ܐ ܐܱܝܠܝܢ ܕ݁ܡܢ ܫܘܪܝܐ ܩܱܕ݁ܡܘ ܐܬ݂ܟ݁ܬ݂ܒ݂ܘ ܒ݁ܚܘܝܒ݂ܐ ܗܢܐ ܐ_ܢܫܐ ܪܱܫܻܝܥܐ ܕܱ݁ܠܛܱܝܒ݁ܘܬ݂ܗ ܕܱ݁ܐܠܗܱܢ ܡܱܗܦ݁ܟ݂ܻܝܢ ܠܛܱܢܦ݁ܘܬ݂ܐ ܘܱܒ݂ܗܱܘ ܕܻ݁ܐܝܬ݂ܱܘܗ_ܝ ܒܱ݁ܠܚܘܕ݂ܱܘܗ_ܝ ܡܪܐ ܐܱܠܗܐ ܘܡܪܱܢ ܝܫܘܥ ܡܫܻܝܚܐ ܟ݁ܦ݂ܪܻܝܢ
Jude 1:5 ܠܡܱܥ_ܗܕ݂ܘܬ݂ܟ݂ܘܢ ܕ݁ܝܢ ܨܒ݂ܐ ܐ_ܢܐ ܟܱ݁ܕ݂ ܝܕ݂ܥܻܝܢ ܐܢ_ܬ݁ܘܢ ܟ݁ܠܗܝܢ ܕܱ݁ܐܠܗܐ ܟܱ݁ܕ݂ ܚܕ݂ܐ ܙܒ݂ܱܢ ܠܥܱܡܐ ܡܢ ܡܨܪܝܢ ܦ݁ܪܱܩ ܗܝ ܕ݁ܬ݂ܱܪܬ݁ܝܢ ܠܱܐܝܠܝܢ ܕ݁ܠܐ ܗܱܝܡܢܘ ܐܱܘܒ݁ܕ݂
Jude 1:6 ܘܱܠܡܱܠܱܐܟ݂ܐ ܐܱܝܠܝܢ ܕ݁ܠܐ ܢܛܱܪܘ ܪܻܝܫܢܘܬ݂ܗܘܢ ܐܠܐ ܫܒ݂ܱܩܘ ܥܘܡܪܐ ܕܻ݁ܝܠܗܘܢ ܠܕ݂ܻܝܢܐ ܕ݁ܝܱܘܡܐ ܪܱܒ݁ܐ ܒܱ݁ܐܣܘܪܐ ܠܐ ܝܻܕ݂ܻܝܥܐ ܬ݁ܚܝܬ݂ ܥܱܡܛܢܐ ܢܛܱܪ
Jude 1:7 ܐܱܝܟܱ݁ܢܐ ܕܱ݁ܣܕ݂ܘܡ ܘܥܡܘܪܐ ܘܱܡܕ݂ܻܝܢܬ݂ܐ ܕܱ݁ܚܕ݂ܪܱܝܗܝܢ ܕ݁ܒ݂ܗ ܒܱ݁ܕ݂ܡܘܬ݂ܐ ܕ݁ܗܠܝܢ ܙܱܢܻܝ ܘܐܙܱܠ ܒ݁ܬ݂ܱܪ ܒ݁ܣܪܐ ܐ_ܚܪܻܢܐ ܣܻܝܡܢ ܬ݁ܚܝܬ݂ ܬܱ݁ܚܘܻܝܬ݂ܐ ܕ݁ܢܘܪܐ ܕܱ݁ܠܥܠܱܡ ܟܱ݁ܕ݂ ܡܚܱܝܒ݂ܢ ܠܕ݂ܻܝܢܐ
Jude 1:8 ܒ݁ܗ ܒܱ݁ܕ݂ܡܘܬ݂ܐ ܐܦ݂ ܗܠܝܢ ܕܱ݁ܒ݂ܚܠܡܐ ܡܫܬ݁ܪܱܓ݂ܪܓ݂ܻܝܢ ܠܒ݂ܣܪܐ ܡܱܢ ܡܛܱܢܦ݂ܻܝܢ ܠܡܪܘܬ݂ܐ ܕ݁ܝܢ ܛܠܡܻܝܢ ܘܱܠܬ݂ܫܒ݁ܘܚܬ݁ܐ ܡܓ݂ܱܕ݁ܦ݂ܻܝܢ
Jude 1:9 ܡܻܝܟ݂ܐܝܠ ܕ݁ܝܢ ܪܻܝܫ ܡܱܠܱܐܟ݂ܐ ܗܱܘ ܕ݁ܥܱܡ ܐܟ݂ܠܩܱܪܨܐ ܟܱ݁ܕ݂ ܕ݁ܐܢ ܡܡܱܠܠ ܗ_ܘܐ ܡܛܠ ܦܱ݁ܓ݂ܪܗ ܕ݁ܡܘܫܐ ܠܐ ܐܱܡܪܱܚ ܕ݁ܢܱܝܬ݁ܐ ܥܠܱܘܗ_ܝ ܕܻ݁ܝܢܐ ܕ݁ܓ݂ܘܕ݁ܦ݂ܐ ܐܠܐ ܐܡܱܪ ܕ݁ܢܓ݂ܥܘܪ ܒ݁ܟ݂ ܡܪܝܐ
Jude 1:10 ܗܠܝܢ ܕ݁ܝܢ ܒܱ݁ܐܝܠܝܢ ܕ݁ܠܐ ܝܕ݂ܥܻܝܢ ܡܓ݂ܱܕ݁ܦ݂ܻܝܢ ܒܱ݁ܐܝܠܝܢ ܕ݁ܝܢ ܕܱ݁ܟ݂ܝܢܐܝܻܬ݂ ܐܱܝܟ݂ ܚܱܝܘܬ݂ܐ ܚܱܪܫܬ݂ܐ ܡܦ݁ܣܻܝܢ ܒ݁ܗܝܢ ܡܬ݂ܚܱܒ݁ܠܻܝܢ
Jude 1:11 ܘܝ ܠܗܘܢ ܕ݁ܒ݂ܐܘܪܚܗ ܕ݁ܩܐܝܢ ܐܙܱܠܘ ܘܒ݂ܬ݂ܱܪ ܛܥܝܘܬ݂ܗ ܕ݁ܒ݂ܠܥܱܡ ܒܱ݁ܐܓ݂ܪܐ ܐܫܬܱ݁ܪܱܚܘ ܘܱܒ݂ܥܨܝܝܘܬ݂ܗ ܕ݁ܩܘܪܚ ܐܒ݂ܱܕ݂ܘ
Jude 1:12 ܗܠܝܢ ܐܻܝܬ݂ܱܝܗܘܢ ܐܱܝܠܝܢ ܕ݁ܒ݂ܱܢܝܚܬ݂ܗܘܢ ܟܱ݁ܕ݂ ܡܟ݂ܱܬ݁ܡܻܝܢ ܡܬ݂ܦܱ݁ܪܦ݁ܥܻܝܢ ܟܱ݁ܕ݂ ܕ݁ܠܐ ܕ݁ܚܠܬ݂ܐ ܢܱܦ݂ܫܗܘܢ ܪܥܝܢ ܥܢܢܐ ܕ݁ܠܐ ܡܛܪܐ ܕ݁ܡܢ ܪܘܚܐ ܦ݁ܗܝܢ ܐܻܝܠܢܐ ܕܱ݁ܐܘܦܻ݁ܝ ܐܒ݁ܗܘܢ ܕܻ݁ܐܝܬ݂ܱܝܗܘܢ ܕ݁ܠܐ ܦܻ݁ܐܪܐ ܕ݁ܡܻܝܬ݂ܘ ܬ݁ܢܝܢܘܬ݂ ܘܱܣܠܩܘ ܡܢ ܥܩܪܱܝܗܘܢ
Jude 1:13 ܓܱ݁ܠ_ܠܐ ܥܱܙܻܝܙܐ ܕ݁ܝܱܡܐ ܕܱ݁ܒ݂ܝܱܕ݂ ܪܘܥܬ݁ܗܘܢ ܡܚܱܘܝܢ ܒ݁ܗܬܱ݁ܬ݂ܗܘܢ ܟܱ݁ܘܟ݁ܒ݂ܐ ܡܱܛܥܝܢܐ ܠܗܠܝܢ ܕ݁ܥܱܡܛܢܐ ܕ݁ܚܫܘܟ݂ܐ ܠܥܠܱܡ ܠܗܘܢ ܢܛܻܝܪ
Jude 1:14 ܐܬ݂ܢܱܒܻ݁ܝ ܕ݁ܝܢ ܐܦ݂ ܠܗܠܝܢ ܗܱܘ ܕܻ݁ܐܝܬ݂ܱܘܗ_ܝ ܕ݁ܫܱܒ݂ܥܐ ܡܢ ܐܕ݂ܡ ܚܢܘܟ݂ ܟܱ݁ܕ݂ ܐܡܱܪ ܕ݁ܗܐ ܡܪܝܐ ܐܬ݂ܐ ܒ݁ܪܒ݁ܘܬ݂ܐ ܕ݁ܩܱܕܻ݁ܝܫܐ
Jude 1:15 ܕ݁ܢܥܒ݁ܕ݂ ܕܻ݁ܝܢܐ ܥܱܠ ܟ݁ܠ ܘܱܠܡܱܟ݁ܣܘ ܠܟ݂ܠ ܢܱܦ݂ܫܬ݂ܐ ܡܛܠ ܟ݁ܠܗܘܢ ܥܒ݂ܕ݂ܐ ܐܱܝܠܝܢ ܕܱ݁ܐܪܫܥܘ ܘܡܛܠ ܟ݁ܠܗܝܢ ܡܠܐ ܩܱܫܝܬ݂ܐ ܐܱܝܠܝܢ ܕ݁ܡܱܠܠܘ ܚܱܛܝܐ ܪܱܫܻܝܥܐ
Jude 1:16 ܗܠܝܢ ܐܢܘܢ ܕ݁ܡܱܪܛܢܻܝܢ ܘܥܕ݂ܠܻܝܢ ܒ݁ܟ݂ܠ ܨܒ݂ܘܢ ܟܱ݁ܕ݂ ܐܱܝܟ݂ ܪܓ݂ܻܝܓ݂ܬ݂ܐ ܕܻ݁ܝܠܗܘܢ ܡܗܱܠܟ݂ܻܝܢ ܘܦ݂ܘܡܗܘܢ ܡܡܱܠܠ ܓ݁ܢܻܝܚܬ݂ܐ ܘܱܡܫܱܒ݁ܚܻܝܢ ܠܦ݂ܱܪܨܘܦ݁ܐ ܡܛܠ ܝܘܬ݂ܪܢܐ
Jude 1:17 ܐܱܢ_ܬ݁ܘܢ ܕ݁ܝܢ ܚܱܒܻ݁ܝܒ݂ܱܝ ܐܬ݁ܕܱ݁ܟ݂_ܪܘ ܠܡܠܐ ܐܱܝܠܝܢ ܕ݁ܩܱܕ݁ܡ ܐܬ݂ܐܡܱܪ ܡܢ ܫܠܻܝܚܱܘܗ_ܝ ܕ݁ܡܪܱܢ ܝܫܘܥ ܡܫܻܝܚܐ
Jude 1:18 ܕ݁ܐܡܪܻܝܢ ܗ_ܘܱܘ ܠܟ݂ܘܢ ܕܱ݁ܒ݂ܚܱܪܬ݂ܐ ܕ݁ܙܱܒ݂ܢܐ ܢܗܘܘܢ ܐܱܝܠܝܢ ܕܱ݁ܡܒ݂ܱܙܚܻܝܢ ܕܱ݁ܐܝܟ݂ ܪܓ݂ܻܝܓ݂ܬ݂ܐ ܕܻ݁ܝܠܗܘܢ ܐܙܻܠ_ܝܢ ܒ݁ܬ݂ܱܪ ܪܘܫܥܐ
Jude 1:19 ܗܠܝܢ ܐܻܝܬ݂ܱܝܗܘܢ ܐܱܝܠܝܢ ܕܱ݁ܡܦ݂ܱܪܫܻܝܢ ܢܱܦ݂ܫܢܝܐ ܕ݁ܪܘܚܐ ܠܱܝܬ݁ ܠܗܘܢ
Jude 1:20 ܐܱܢ_ܬ݁ܘܢ ܕ݁ܝܢ ܚܱܒܻ݁ܝܒ݂ܱܝ ܒ݁ܗܱܝܡܢܘܬ݂ܐ ܕܻ݁ܝܠܟ݂ܘܢ ܩܱܕܻ݁ܝܫܬ݁ܐ ܐܬ݂ܒܱ݁ܢܱܘ ܡܢ ܕ݁ܪܻܝܫ ܒ݁ܪܘܚܐ ܩܱܕܻ݁ܝܫܐ ܟܱ݁ܕ݂ ܡܨܱܠܝܢ
Jude 1:21 ܢܱܦ݂ܫܱܢ ܕ݁ܝܢ ܒ݁ܚܘܒ݁ܐ ܕܱ݁ܐܠܗܐ ܢܛܱܪ ܟܱ݁ܕ݂ ܡܣܱܟ݁ܝܢܱܢ ܠܱܚܢܢܗ ܕ݁ܡܪܱܢ ܝܫܘܥ ܡܫܻܝܚܐ ܠܚܱܝܐ ܕܻ݁ܝܠܱܢ ܕܱ݁ܠܥܠܱܡ
Jude 1:22 ܘܱܠܡܢܗܘܢ ܡܱܢ ܡܢ ܢܘܪܐ ܚܛܘܦ݂ܘ
Jude 1:23 ܟܱ݁ܕ݂ ܕ݁ܝܢ ܡܬ݁ܬ݁ܘܝܢ ܐܬ݂ܪܱܚܱܡܘ ܥܠܱܝܗܘܢ ܒ݁ܕ݂ܚܠܬ݂ܐ ܟܱ݁ܕ݂ ܣܢܝܢ ܐܢ_ܬ݁ܘܢ ܐܦ݂ ܠܟ݂ܘܬܻ݁ܝܢܐ ܕ݁ܡܢ ܒ݁ܣܪܐ ܕܱ݁ܡܟ݂ܱܬ݁ܡܐ
Jude 1:24 ܠܗܱܘ ܕ݁ܝܢ ܕ݁ܡܫܟܱ݁ܚ ܕܱ݁ܢܢܱܛܱܪ ܠܱܢ ܕ݁ܠܐ ܫܘܪܱܥܬ݂ܐ ܘܱܕ݂ܠܐ ܟ݁ܘܬ݂ܡܐ ܘܱܢܩܻܝܡ ܕ݁ܠܐ ܡܘܡܐ
Jude 1:25 ܒܱ݁ܠܚܘܕ݂ܱܘܗ_ܝ ܐܱܠܗܐ ܦ݁ܪܘܩܱܢ ܒ݁ܝܱܕ݂ ܝܫܘܥ ܡܫܻܝܚܐ ܡܪܱܢ ܩܕ݂ܡ ܬ݁ܫܒ݁ܘܚܬ݁ܗ ܒ݁ܚܱܕ݂ܘܬ݂ܐ ܠܗ ܫܘܒ݂ܚܐ ܘܐܘܚܕ݁ܢܐ ܘܻܐܝܩܪܐ ܘܪܱܒ݁ܘܬ݂ܐ ܐܦ݂ ܗܫܐ ܘܱܒ݂ܟ݂ܠܗܘܢ ܥܠܡܐ ܐܱܡܻܝܢ
Revelation 1:1 ܓ݁ܠܝܢܐ ܕ݁ܝܫܘܥ ܡܫܻܝܚܐ ܕ݁ܝܱܗ_ܒ݂ ܠܗ ܐܱܠܗܐ ܠܱܡܚܱܘܝܘ ܠܥܱܒ݂ܕܱ݁ܘܗ_ܝ ܡܐ ܕܻ݁ܝܗܻܝܒ݂ ܠܡܗܘܐ ܒܱ݁ܥܓ݂ܱܠ ܘܫܱܘܕܱ݁ܥ ܟܱ݁ܕ݂ ܫܠܱܚ ܒ݁ܝܱܕ݂ ܡܱܠܱܐܟ݂ܗ ܠܥܱܒ݂ܕ݁ܗ ܝܘܚܱܢܢ
Revelation 1:2 ܗܱܘ ܕܱ݁ܐܣܗܕ݂ ܠܡܠܬ݂ܐ ܕܱ݁ܐܠܗܐ ܘܱܠܣܗܕ݁ܘܬ݂ܗ ܕ݁ܝܫܘܥ ܡܫܻܝܚܐ ܟ݁ܠ ܡܐ ܕܱ݁ܚܙܐ
Revelation 1:3 ܛܘܒ݂ܱܘܗ_ܝ ܠܡܱܢ ܕ݁ܩܪܐ ܘܠܱܐܝܠܝܢ ܕ݁ܫܡܥܻܝܢ ܡܠܐ ܕܱ݁ܢܒ݂ܻܝܘܬ݂ܐ ܗܕ݂ܐ ܘܢܛܪܻܝܢ ܐܱܝܠܝܢ ܕܱ݁ܟ݂ܬ݂ܻܝܒ݂ܢ ܒ݁ܗ ܙܱܒ݂ܢܐ ܓ݁ܝܪ ܩܪܒ݂
Revelation 1:4 ܝܘܚܱܢܢ ܠܱܫܒ݂ܱܥ ܥܻܕ݂ܬ݂ܐ ܕ݁ܒ݂ܱܐܣܻܝܱܐ ܛܱܝܒ݁ܘܬ݂ܐ ܠܟ݂ܘܢ ܘܱܫܠܡܐ ܡܢ ܗܱܘ ܕܻ݁ܐܝܬ݂ܱܘܗ_ܝ ܘܻܐܝܬ݂ܱܘܗ_ܝ ܗ_ܘܐ ܘܐܬ݂ܐ ܘܡܢ ܫܒ݂ܱܥ ܪܘܚܐ ܐܱܝܠܝܢ ܕܱ݁ܩܕ݂ܡ ܟ݁ܘܪܣܝܗ
Revelation 1:5 ܘܡܢ ܝܫܘܥ ܡܫܻܝܚܐ ܣܗܕ݁ܐ ܡܗܱܝܡܢܐ ܒ݁ܘܟ݂ܪܐ ܕ݁ܡܻܝܬ݂ܐ ܘܪܻܫܐ ܕ݁ܡܱܠܟ݁ܐ ܕܱ݁ܐܪܥܐ ܗܱܘ ܕ݁ܡܱܚܒ݂ ܠܱܢ ܘܫܪܐ ܠܱܢ ܡܢ ܚܛܗܱܝܢ ܒܱ݁ܕ݂ܡܗ
Revelation 1:6 ܘܱܥܒ݂ܱܕ݂ ܠܱܢ ܡܱܠܟ݁ܘܬ݂ܐ ܟ݁ܗܢܝܬ݁ܐ ܠܱܐܠܗܐ ܘܱܐܒ݂ܘܗ_ܝ ܘܠܗ ܬ݁ܫܒ݁ܘܚܬ݁ܐ ܘܐܘܚܕ݁ܢܐ ܠܥܠܱܡ ܥܠܡܻܝܢ ܐܱܡܻܝܢ
Revelation 1:7 ܗܐ ܐܬ݂ܐ ܥܱܡ ܥܢܢܐ ܘܢܚܙܝܢܝܗ_ܝ ܟ݁ܠ ܥܱܝܢܐ ܘܐܦ݂ ܐܱܝܠܝܢ ܕ݁ܕ݂ܱܩܪܘܗ_ܝ ܘܢܱܪܩܕ݂ܢ ܥܠܱܘܗ_ܝ ܟ݁ܠ ܫܱܪܒ݁ܬ݂ܐ ܕܱ݁ܐܪܥܐ ܐܻܝܢ ܘܱܐܡܻܝܢ
Revelation 1:8 ܐܢܐ ܐܠܱܦ݂ ܘܬ݂ܱܘ ܐܡܱܪ ܡܪܝܐ ܐܱܠܗܐ ܗܱܘ ܕܻ݁ܐܝܬ݂ܱܘܗ_ܝ ܘܻܐܝܬ݂ܱܘܗ_ܝ ܗ_ܘܐ ܘܐܬ݂ܐ ܗܱܘ ܕܱ݁ܐܚܻܝܕ݂ ܟ݁ܠ
Revelation 1:9 ܐܢܐ ܝܘܚܱܢܢ ܗܱܘ ܐܱܚܘܟ݂ܘܢ ܘܒ݂ܱܪ ܫܱܘܬ݁ܦ݂ܟ݂ܘܢ ܒ݁ܐܘܠܨܢܐ ܘܒ݂ܱܡܣܱܝܒ݁ܪܢܘܬ݂ܐ ܕܱ݁ܒ݂ܝܫܘܥ ܗܘܻܝܬ݂ ܒ݁ܓ݂ܙܱܪܬ݁ܐ ܕ݁ܡܬ݂ܩܱܪܝܐ ܦܱ݁ܛܡܘܣ ܡܛܠ ܡܠܬ݂ܐ ܕܱ݁ܐܠܗܐ ܘܡܛܠ ܣܗܕ݁ܘܬ݂ܐ ܕ݁ܝܫܘܥ ܡܫܻܝܚܐ
Revelation 1:10 ܘܱܗܘܻܝܬ݂ ܒ݁ܪܘܚ ܒ݁ܝܱܘܡܐ ܕ݁ܚܱܕ݂ܒ݁ܫܱܒ݁ܐ ܘܫܡܥܬ݂ ܡܢ ܒ݁ܣܬܱ݁ܪܝ ܩܠܐ ܪܱܒ݁ܐ ܐܱܝܟ݂ ܫܻܝܦ݂ܘܪܐ
Revelation 1:11 ܕ݁ܐܡܱܪ ܐܱܝܠܝܢ ܕ݁ܚܙܝܬ݁ ܟ݁ܬ݂ܘܒ݂ ܒܱ݁ܟ݂ܬ݂ܒ݂ܐ ܘܫܱܕܱ݁ܪ ܠܱܫܒ݂ܱܥ ܥܻܕ݂ܬ݂ܐ ܠܐܦ݂ܣܘܣ ܘܠܱܙܡܘܪܢܱܐ ܘܱܠܦ݁ܪܓ݂ܱܡܘܣ ܘܱܠܬ݂ܐܘܱܛܻܝܪܱܐ ܘܱܠܣܱܪܕ݂ܻܝܣ ܘܱܠܦ݂ܻܝܠܱܕ݂ܠܦ݂ܻܝܱܐ ܘܱܠܠܱܕ݂ܻܝܩܻܝܱܐ
Revelation 1:12 ܘܗܦ݂ܟ݁ܬ݂ ܠܡܕܱ݁ܥ ܩܠܐ ܐܱܝܢܐ ܕ݁ܡܱܠܠ ܥܱܡܝ ܘܟ݂ܱܕ݂ ܥܛܦ݁ܬ݂ ܚܙܻܝܬ݂ ܫܒ݂ܱܥ ܡܢܪܢ ܕ݁ܕ݂ܱܗܒ݂ܐ
Revelation 1:13 ܘܒ݂ܱܡܨܱܥܬ݂ܐ ܕܱ݁ܡܢܪܬ݂ܐ ܐܱܝܟ݂ ܕ݁ܡܘܬ݂ܐ ܕ݁ܒ݂ܱܪܢܫܐ ܘܱܠܒ݂ܻܝܫ ܐܱܦ݂ܘܕ݂ܐ ܘܱܐܣܻܝܪ ܨܝܕ݂ ܬ݁ܕ݂ܱܘܗ_ܝ ܐܣܪܐ ܕ݁ܕ݂ܱܗܒ݂ܐ
Revelation 1:14 ܪܻܫܗ ܕ݁ܝܢ ܘܣܱܥܪܗ ܚܘܪ ܐܱܝܟ݂ ܥܱܡܪܐ ܘܱܐܝܟ݂ ܬܱ݁ܠܓ݁ܐ ܘܥܱܝܢܱܘܗ_ܝ ܐܱܝܟ݂ ܫܱܠܗܒ݂ܻܝܬ݂ܐ ܕ݁ܢܘܪܐ
Revelation 1:15 ܘܪܓ݂ܠܱܘܗ_ܝ ܒܱ݁ܕ݂ܡܘܬ݂ܐ ܕܱ݁ܢܚܫܐ ܠܒ݂ܢܝܐ ܕ݁ܡܱܚܱܡ ܒܱ݁ܐܬ݁ܘܢܐ ܘܩܠܗ ܐܱܝܟ݂ ܩܠܐ ܕ݁ܡܱܝܐ ܣܱܓܻ݁ܝܐܐ
Revelation 1:16 ܘܻܐܝܬ݂ ܠܗ ܒܻ݁ܐܝܕ݂ܗ ܕ݁ܝܱܡܻܝܢܐ ܫܱܒ݂ܥܐ ܟܱ݁ܘܟ݁ܒ݂ܻܝܢ ܘܡܢ ܦ݁ܘܡܗ ܢܦ݂ܩܐ ܪܘܡܚܐ ܚܱܪܻܝܦ݂ܬ݁ܐ ܘܱܚܙܬ݂ܗ ܐܱܝܟ݂ ܫܡܫܐ ܡܚܱܘܝܐ ܒ݁ܚܱܝܠܗ
Revelation 1:17 ܘܟ݂ܱܕ݂ ܚܙܻܝܬ݂ܗ ܢܦ݂ܠܬ݂ ܥܱܠ ܪܓ݂ܠܱܘܗ_ܝ ܐܱܝܟ݂ ܡܻܝܬ݂ܐ ܘܣܡ ܥܠܱܝ ܐܻܝܕ݂ܗ ܕ݁ܝܱܡܻܝܢܐ ܠܡܻܐܡܱܪ ܠܐ ܬ݁ܕ݂ܚܱܠ ܕ݁ܐܢܐ ܐܻܝܬ݂ܱܝ ܩܱܕ݂ܡܝܐ ܘܱܐ_ܚܪܝܐ
Revelation 1:18 ܘܱܕ݂ܚܱܝ ܘܱܕ݂ܡܻܝܬ݂ܐ ܗܘܻܝܬ݂ ܘܗܐ ܚܱܝܐ ܐܻܝܬ݂ܱܝ ܠܥܠܱܡ ܥܠܡܻܝܢ ܐܱܡܻܝܢ ܘܻܐܝܬ݂ ܠܻܝ ܩܠܻܝܕ݂ܐ ܕ݁ܡܱܘܬ݁ܐ ܘܕ݂ܱܫܝܘܠ
Revelation 1:19 ܟ݁ܬ݂ܘܒ݂ ܗܟ݂ܻܝܠ ܡܐ ܕܱ݁ܚܙܱܝܬ݁ ܘܱܐܝܠܝܢ ܕܻ݁ܐܝܬ݂ܱܝܗܝܢ ܘܱܥܬ݂ܻܝܕ݂ܢ ܠܡܗܘܐ ܒ݁ܬ݂ܱܪ ܗܠܝܢ
Revelation 1:20 ܐ_ܪܙܐ ܕ݁ܫܱܒ݂ܥܐ ܟܱ݁ܘܟ݁ܒ݂ܻܝܢ ܐܱܝܠܝܢ ܕܱ݁ܚܙܱܝܬ݁ ܥܱܠ ܝܱܡܻܝܢܝ ܘܱܫܒ݂ܱܥ ܡܢܪܬ݂ܐ ܫܱܒ݂ܥܐ ܟܱ݁ܘܟ݁ܒ݂ܻܝܢ ܡܱܠܱܐܟ݂ܐ ܕܱ݁ܫܒ݂ܱܥ ܥܻܕ݂ܬ݂ܐ ܐܻܝܬ݂ܱܝܗܘܢ ܘܱܡܢܪܬ݂ܐ ܫܒ݂ܱܥ ܕ݁ܕ݂ܱܗܒ݂ܐ ܐܱܝܠܝܢ ܕܱ݁ܚܙܱܝܬ݁ ܫܒ݂ܱܥ ܐܢܝܢ ܥܻܕ݂ܬ݂ܐ
Revelation 2:1 ܘܱܠܡܱܠܱܐܟ݂ܐ ܕܱ݁ܒ݂ܥܻܕ݁_ܬ݁ܐ ܕ݁ܐܦ݂ܣܘܣ ܟ݁ܬ݂ܘܒ݂ ܗܟ݂ܱܢܐ ܐܡܱܪ ܗܱܘ ܕܱ݁ܐܚܻܝܕ݂ ܫܱܒ݂ܥܐ ܟܱ݁ܘܟ݁ܒ݂ܻܝܢ ܒܻ݁ܐܝܕ݂ܗ ܗܱܘ ܕܱ݁ܡܗܱܠܟ݂ ܒܱ݁ܝܢܬ݂ ܡܢܪܬ݂ܐ ܕ݁ܕ݂ܱܗܒ݂ܐ
Revelation 2:2 ܝܕ݂ܱܥ ܐ_ܢܐ ܥܒ݂ܕ݂ܱܝܟ݁ ܘܥܱܡܠܟ݂ ܘܱܡܣܱܝܒ݁ܪܢܘܬ݂ܟ݂ ܘܱܕ݂ܠܐ ܡܨܝܬ݁ ܠܡܛܥܱܢ ܠܒ݂ܻܝܫܐ ܘܢܱܣܻܝܬ݂ ܠܱܐܝܠܝܢ ܕ݁ܐܡܪܻܝܢ ܢܱܦ݂ܫܗܘܢ ܕܱ݁ܫܠܻܝܚܐ ܐܻܝܬ݂ܱܝܗܘܢ ܘܠܱܝܬܱ݁ܝܗܘܢ ܘܐܫܟܱ݁ܚܬ݁ ܐܢܘܢ ܕܱ݁ܓ݁ܠܐ
Revelation 2:3 ܘܱܡܣܱܝܒ݁ܪܢܘܬ݂ܐ ܐܻܝܬ݂ ܠܟ݂ ܘܱܛܥܢܬ݁ ܡܛܠ ܫܡܝ ܘܠܐ ܠܻܐܝܬ݁
Revelation 2:4 ܐܠܐ ܐܻܝܬ݂ ܠܻܝ ܥܠܱܝܟ݁ ܕ݁ܚܘܒ݁ܟ݂ ܩܱܕ݂ܡܝܐ ܫܒ݂ܱܩܬ݁
Revelation 2:5 ܐܬ݁ܕܱ݁ܟ݂_ܪ ܡܢ ܐܱܝܟ݁ܐ ܢܦ݂ܱܩܬ݁ ܘܱܥܒ݂ܕ݂ ܥܒ݂ܕ݂ܐ ܩܱܕ݂ܡܝܐ ܘܐܢܕ݁ܝܢ ܠܐ ܐܬ݂ܐ ܐ_ܢܐ ܥܠܱܝܟ݁ ܘܱܡܙܻܝܥ ܐ_ܢܐ ܡܢܪܬ݁ܟ݂ ܐܠܐ ܬ݁ܬ݂ܘܒ݂
Revelation 2:6 ܐܠܐ ܗܕ݂ܐ ܐܻܝܬ݂ ܠܟ݂ ܕ݁ܣܢܝܬ݁ ܥܒ݂ܕ݂ܐ ܕ݁ܢܻܐܩܘܠܻܝܛܐ ܐܱܝܠܝܢ ܕ݁ܐܢܐ ܣܢܐ ܐ_ܢܐ
Revelation 2:7 ܗܱܘ ܕܻ݁ܐܝܬ݂ ܠܗ ܐܕ݂ܢܐ ܢܫܡܱܥ ܡܢܐ ܪܘܚܐ ܡܡܱܠܠ ܠܥܻܕ݂ܬ݂ܐ ܘܠܱܕ݂ܙܟ݂ܐ ܐܬ݁ܠ ܡܢ ܩܱܝܣܐ ܕ݁ܚܱܝܐ ܠܡܐܟ݂ܱܠ ܗܱܘ ܕܻ݁ܐܝܬ݂ܱܘܗ_ܝ ܒ݁ܦ݂ܱܪܕܱ݁ܝܣܐ ܕܱ݁ܐܠܗܐ
Revelation 2:8 ܘܱܠܡܱܠܱܐܟ݂ܐ ܕ݁ܥܻܕ݁_ܬ݁ܐ ܕܱ݁ܙܡܘܪܢܱܐ ܟ݁ܬ݂ܘܒ݂ ܗܟ݂ܱܢܐ ܐܡܱܪ ܩܱܕ݂ܡܝܐ ܘܱܐ_ܚܪܝܐ ܗܱܘ ܕܱ݁ܗܘܐ ܡܻܝܬ݂ܐ ܘܱܚܝܐ
Revelation 2:9 ܝܕ݂ܱܥ ܐ_ܢܐ ܐܘܠܨܢܟ݂ ܘܡܣܟܻ݁ܢܘܬ݂ܟ݂ ܐܠܐ ܥܱܬܻ݁ܝܪܐ ܐܱܢ_ܬ݁ ܘܱܠܓ݂ܘܕ݁ܦ݂ܐ ܕ݁ܡܢ ܐܱܝܠܝܢ ܕ݁ܐܡܪܻܝܢ ܢܱܦ݂ܫܗܘܢ ܝܻܗܘܕ݂ܝܐ ܝܻܗܘܕ݂ܝܐ ܟܱ݁ܕ݂ ܠܐ ܐܻܝܬ݂ܱܝܗܘܢ ܐܠܐ ܟ݁ܢܘܫܬ݁ܐ ܕ݁ܣܛܢܐ
Revelation 2:10 ܒ݁ܡܕ݁ܡ ܠܐ ܬ݁ܕ݂ܚܱܠ ܡܢ ܐܱܝܠܝܢ ܕܱ݁ܥܬ݂ܻܝܕ݂ ܐܱܢ_ܬ݁ ܠܡܚܱܫ ܗܐ ܥܬ݂ܻܝܕ݂ ܐܟ݂ܠܩܱܪܨܐ ܕ݁ܢܱܪܡܐ ܡܢܟ݂ܘܢ ܒ݁ܒ݂ܝܬ݂ ܚܒ݂ܘܫܝܐ ܕ݁ܬ݂ܬ݂ܢܱܣܘܢ ܘܢܗܘܐ ܠܟ݂ܘܢ ܐܘܠܨܢܐ ܝܱܘܡܻܝܢ ܥܣܪܐ ܗܘܱܘ ܡܗܱܝܡܢܐ ܥܕ݂ܱܡܐ ܠܡܱܘܬ݁ܐ ܘܐܬ݁ܠ ܠܟ݂ܘܢ ܟ݁ܠܻܝܠܐ ܕ݁ܚܱܝܐ
Revelation 2:11 ܕܻ݁ܐܝܬ݂ ܠܗ ܐܕ݂ܢܐ ܢܫܡܱܥ ܡܢܐ ܪܘܚܐ ܡܡܱܠܠ ܠܥܻܕ݂ܬ݂ܐ ܕܱ݁ܐܝܢܐ ܕ݁ܙܟ݂ܐ ܠܐ ܢܗܱܪ ܡܢ ܡܱܘܬ݁ܐ ܬ݁ܢܝܢܐ
Revelation 2:12 ܘܱܠܡܱܠܱܐܟ݂ܐ ܕܱ݁ܒ݂ܥܻܕ݁_ܬ݁ܐ ܕ݁ܦ݁ܪܓ݂ܱܡܱܐ ܟ݁ܬ݂ܘܒ݂ ܗܟ݂ܱܢܐ ܐܡܱܪ ܗܱܘ ܕܻ݁ܐܝܬ݂ ܠܗ ܚܱܪܒ݁ܐ ܚܱܪܻܝܦ݂ܬ݁ܐ ܕܱ݁ܬ݂ܪܝܢ ܦ݁ܘܡܝܗ
Revelation 2:13 ܝܕ݂ܱܥ ܐ_ܢܐ ܐܱܝܟ݁ܐ ܥܡܱܪܬ݁ ܐܱܬ݂ܱܪ ܕ݁ܟ݂ܘܪܣܝܗ ܕ݁ܣܛܢܐ ܘܱܐܚܻܝܕ݂ ܐܱܢ_ܬ݁ ܒ݁ܫܡܝ ܘܱܒ݂ܗܱܝܡܢܘܬ݂ܝ ܠܐ ܟ݁ܦ݂ܱܪܬ݁ ܘܱܒ݂ܝܱܘܡܬ݂ܐ ܐܬ݂ܚܪܻܝܬ݁ ܘܣܗܕ݁ܐ ܕܻ݁ܝܠܝ ܡܗܱܝܡܢܐ ܡܛܠ ܕ݁ܟ݂ܠ ܣܗܕ݁ܐ ܕܻ݁ܝܠܝ ܡܗܱܝܡܢܐ ܐܱܝܢܐ ܕ݁ܡܢܟ݂ܘܢ ܐܬ݂ܩܛܠ
Revelation 2:14 ܐܠܐ ܐܻܝܬ݂ ܠܻܝ ܥܠܱܝܟ݁ ܙܥܘܪܝܬ݂ܐ ܕܻ݁ܐܝܬ݂ ܠܟ݂ ܬܱ݁ܡܢ ܕܱ݁ܐܚܻܝܕ݂ܻܝܢ ܡܱܠܦ݁ܢܘܬ݂ܐ ܕ݁ܒ݂ܠܥܱܡ ܗܱܘ ܕܱ݁ܐܠܦ݂ ܠܒ݂ܠܩ ܕ݁ܢܱܪܡܐ ܟ݁ܫܠܐ ܩܕ݂ܡ ܒ݁ܢܱܝ ܐܻܝܣܪܝܠ ܠܡܐܟ݂ܱܠ ܕ݁ܒ݂ܚܱܝ ܦ݁ܬ݂ܱܟ݂ܪܐ ܘܠܱܡܙܱܢܝܘ
Revelation 2:15 ܗܟ݂ܱܢܐ ܐܻܝܬ݂ ܐܦ݂ ܠܟ݂ ܕܱ݁ܐܚܻܝܕ݂ܻܝܢ ܝܘܠܦ݁ܢܐ ܕ݁ܢܻܐܩܘܠܻܝܛܐ ܗܟ݂ܘܬ݂
Revelation 2:16 ܬ݁ܘܒ݂ ܗܟ݂ܻܝܠ ܘܐܢܕ݁ܝܢ ܠܐ ܐܬ݂ܐ ܐ_ܢܐ ܥܠܱܝܟ݁ ܡܚܕ݂ܐ ܘܱܐܩܪܒ݂ ܥܱܡܗܘܢ ܒ݁ܚܱܪܒ݁ܐ ܕ݁ܦ݂ܘܡܝ
Revelation 2:17 ܘܕ݂ܻܐܝܬ݂ ܠܗ ܐܕ݂ܢܐ ܢܫܡܱܥ ܡܢܐ ܪܘܚܐ ܡܡܱܠܠ ܠܥܻܕ݂ܬ݂ܐ ܕ݁ܠܱܕ݂ܙܟ݂ܐ ܐܬ݁ܠ ܡܢ ܡܱܢ_ܢܐ ܗܱܘ ܕ݁ܡܱܛܫܱܝ ܘܐܬ݁ܠ ܠܗ ܚܘܫܒ݁ܢܐ ܚܘܪܐ ܘܥܱܠ ܚܘܫܒ݁ܢܐ ܫܡܐ ܚܱܕ݂_ܬ݂ܐ ܕܱ݁ܟ݂ܬ݂ܒ݂ܐ ܕ݁ܠܐ ܐ_ܢܫ ܝܕ݂ܱܥ ܐܠܐ ܗܱܘ ܕܱ݁ܢܣܱܒ݂
Revelation 2:18 ܘܱܠܡܱܠܱܐܟ݂ܐ ܕܱ݁ܒ݂ܥܻܕ݁_ܬ݁ܐ ܕܱ݁ܒ݂ܬ݂ܐܘܱܛܻܝܪܱܐ ܟ݁ܬ݂ܘܒ݂ ܗܟ݂ܱܢܐ ܐܡܱܪ ܒ݁ܪܗ ܕܱ݁ܐܠܗܐ ܗܱܘ ܕܻ݁ܐܝܬ݂ ܠܗ ܥܱܝܢܐ ܐܱܝܟ݂ ܫܱܠܗܒ݂ܻܝܬ݂ܐ ܕ݁ܢܘܪܐ ܘܪܓ݂ܠܱܘܗ_ܝ ܐܱܝܟ݂ ܢܚܫܐ ܠܒ݂ܢܝܐ
Revelation 2:19 ܝܕ݂ܱܥ ܐ_ܢܐ ܥܒ݂ܕ݂ܱܝܟ݁ ܘܚܘܒ݁ܟ݂ ܘܗܱܝܡܢܘܬ݂ܟ݂ ܘܬ݂ܫܡܫܬ݁ܟ݂ ܘܱܡܣܱܝܒ݁ܪܢܘܬ݂ܟ݂ ܘܱܥܒ݂ܕ݂ܱܝܟ݁ ܐ_ܚܪܝܐ ܣܱܓܻ݁ܝܐܐ ܐܢܘܢ ܡܢ ܩܱܕ݂ܡܝܐ
Revelation 2:20 ܐܠܐ ܐܻܝܬ݂ ܠܻܝ ܥܠܱܝܟ݁ ܣܱܓܻ݁ܝ ܕܱ݁ܫܒ݂ܱܩܬ݁ ܠܱܐܢ_ܬ݁ܬ݂ܟ݂ ܐܻܝܙܒ݂ܠ ܗܝ ܕ݁ܐܡܪܐ ܥܱܠ ܢܱܦ݂ܫܗ ܕܱ݁ܢܒ݂ܻܝܬ݂ܐ ܗ_ܝ ܘܡܱܠܦ݂ܐ ܘܡܱܛܥܝܐ ܠܥܱܒ݂ܕܱ݁ܝ ܠܱܡܙܱܢܝܘ ܘܡܐܟ݂ܱܠ ܕ݁ܒ݂ܚܱܝ ܦ݁ܬ݂ܱܟ݂ܪܐ
Revelation 2:21 ܘܝܗܒ݁ܬ݂ ܠܗ ܙܱܒ݂ܢܐ ܠܱܬ݂ܝܒ݂ܘܬ݂ܐ ܘܠܐ ܨܒ݂ܝܐ ܠܱܡܬ݂ܒ݂ ܡܢ ܙܢܝܘܬ݂ܗ
Revelation 2:22 ܗܐ ܪܡܐ ܐ_ܢܐ ܠܗ ܒ݁ܥܱܪܣܐ ܘܠܱܐܝܠܝܢ ܕ݁ܓ݂ܝܪܻܝܢ ܥܱܡܗ ܒ݁ܐܘܠܨܢܐ ܪܱܒ݁ܐ ܐܠܐ ܢܬ݁ܬ݁ܘܘܢ ܡܢ ܥܒ݂ܕ݂ܱܝܗܘܢ
Revelation 2:23 ܘܠܱܒ݂ܢܝܗ ܐܩܛܘܠ ܒ݁ܡܱܘܬ݁ܐ ܘܝܕ݂ܥܢ ܟ݁ܠܗܝܢ ܥܻܕ݂ܬ݂ܐ ܕ݁ܐܢܐ ܐ_ܢܐ ܒ݁ܨܐ ܟ݁ܘܠܝܬ݂ܐ ܘܠܒ݁ܐ ܘܐܬ݁ܠ ܠܟ݂ܘܢ ܠܟ݂ܠܢܫ ܐܱܝܟ݂ ܥܒ݂ܕ݂ܱܝܟ݁ܘܢ
Revelation 2:24 ܠܟ݂ܘܢ ܐܡܱܪ ܐ_ܢܐ ܠܫܱܪܟ݁ܐ ܕܱ݁ܒ݂ܬ݂ܐܘܱܛܻܝܪܱܐ ܟ݁ܠܗܘܢ ܐܱܝܠܝܢ ܕ݁ܠܱܝܬ݁ ܠܗܘܢ ܝܘܠܦ݁ܢܐ ܗܢܐ ܐܱܝܠܝܢ ܕ݁ܠܐ ܝܻܕ݂ܱܥܘ ܥܱܡܻܝܩܬ݂ܗ ܕ݁ܣܛܢܐ ܐܱܝܟ݂ ܕ݁ܐܡܪܻܝܢ ܠܐ ܐܱܪܡܐ ܥܠܱܝܟ݁ܘܢ ܝܘܩܪܐ ܐ_ܚܪܻܢܐ
Revelation 2:25 ܗܱܘ ܗܟ݂ܻܝܠ ܕܻ݁ܐܝܬ݂ ܠܟ݂ܘܢ ܐܱܚܘܕ݂ܘ ܥܕ݂ܱܡܐ ܕ݁ܐܬ݂ܐ ܐ_ܢܐ
Revelation 2:26 ܘܕ݂ܱܙܟ݂ܐ ܘܱܢܛܱܪ ܥܒ݂ܕ݂ܱܝ ܐܬ݁ܠ ܠܗ ܫܘܠܛܢܐ ܥܱܠ ܥܱܡ_ܡܐ
Revelation 2:27 ܠܡܪܥܐ ܐܢܘܢ ܒ݁ܫܱܒ݂ܛܐ ܕ݁ܦ݂ܱܪܙܠܐ ܘܱܐܝܟ݂ ܡܐܢܱܝ ܦܱ݁ܚܪܐ ܬ݁ܫܚܩܘܢ ܗܟ݂ܱܢܐ ܓ݁ܝܪ ܘܐܢܐ ܢܣܒ݁ܬ݂ ܡܢ ܐܒ݂ܝ
Revelation 2:28 ܘܐܬ݁ܠ ܠܗ ܠܟ݂ܱܘܟܱ݁ܒ݂ ܨܱܦ݂ܪܐ
Revelation 2:29 ܕܻ݁ܐܝܬ݂ ܠܗ ܐܕ݂ܢܐ ܢܫܡܱܥ ܡܢܐ ܪܘܚܐ ܡܡܱܠܠ ܠܥܻܕ݂ܬ݂ܐ
Revelation 3:1 ܘܱܠܡܱܠܱܐܟ݂ܐ ܕܱ݁ܒ݂ܥܻܕ݁_ܬ݁ܐ ܕ݁ܣܱܪܕ݂ܻܝܣ ܟ݁ܬ݂ܘܒ݂ ܗܟ݂ܱܢܐ ܐܡܱܪ ܗܱܘ ܕܻ݁ܐܝܬ݂ ܠܗ ܫܒ݂ܱܥ ܪܘܚܻܝܢ ܕܱ݁ܐܠܗܐ ܘܫܱܒ݂ܥܐ ܟܱ݁ܘܟ݁ܒ݂ܐ ܝܕ݂ܱܥ ܐ_ܢܐ ܥܒ݂ܕ݂ܱܝܟ݁ ܘܱܫܡܐ ܕܻ݁ܐܝܬ݂ ܠܟ݂ ܘܱܕ݂ܚܱܝܐ ܐܱܢ_ܬ݁ ܘܱܕ݂ܡܻܝܬ݂ܐ ܐܱܢ_ܬ݁
Revelation 3:2 ܘܱܗܘܻܝ ܥܻܝܪܐ ܘܩܱܝܡ ܕ݁ܫܱܪܟ݁ܐ ܕܱ݁ܐܝܠܝܢ ܕܱ݁ܥܬ݂ܻܝܕ݂ ܗ_ܘܱܝܬ݁ ܠܱܡܡܬ݂ ܠܐ ܓ݁ܝܪ ܐܫܟܱ݁ܚܬ݁ܟ݂ ܕܱ݁ܡܫܱܡܠܝܢ ܥܒ݂ܕ݂ܱܝܟ݁ ܩܕ݂ܡ ܐܱܠܗܐ
Revelation 3:3 ܐܬ݁ܕܱ݁ܟ݂_ܪ ܐܱܝܟܱ݁ܢ ܫܡܱܥܬ݁ ܘܱܢܣܱܒ݂ܬ݁ ܐܙܕܱ݁ܗ_ܪ ܘܬ݂ܘܒ݂ ܘܐܢܕ݁ܝܢ ܠܐ ܬ݁ܬ݁ܥܻܝܪ ܐܬ݂ܐ ܐ_ܢܐ ܥܠܱܝܟ݁ ܐܱܝܟ݂ ܓܱ݁ܢܒ݂ܐ ܘܠܐ ܬ݁ܕܱ݁ܥ ܐܱܝܕ݂ܐ ܫܥܬ݂ܐ ܐܬ݂ܐ ܥܠܱܝܟ݁
Revelation 3:4 ܐܠܐ ܐܻܝܬ݂ ܠܻܝ ܩܱܠܻܝܠ ܫܡܗܐ ܒ݁ܣܱܪܕ݂ܻܝܣ ܐܱܝܠܝܢ ܕ݁ܠܐ ܛܱܘܫܘ ܡܐܢܱܝܗܘܢ ܘܱܡܗܱܠܟ݂ܻܝܢ ܩܕ݂ܡܱܝ ܒ݁ܚܘܪܐ ܘܫܘܝܢ ܐܢܘܢ
Revelation 3:5 ܕ݁ܙܟ݂ܐ ܗܟ݂ܱܢܐ ܡܬ݂ܥܱܛܱܦ݂ ܡܐܢܐ ܚܘܪܐ ܘܠܐ ܐܠܚܐ ܫܡܗ ܡܢ ܣܦ݂ܪܐ ܕ݁ܚܱܝܐ ܘܱܐܘܕ݁ܐ ܒܱ݁ܫܡܗ ܩܕ݂ܡ ܐܒ݂ܝ ܘܱܩܕ݂ܡ ܡܱܠܱܐܟ݂ܱܘܗ_ܝ
Revelation 3:6 ܐܱܝܢܐ ܕܻ݁ܐܝܬ݂ ܠܗ ܐܕ݂ܢܐ ܢܫܡܱܥ ܡܢܐ ܪܘܚܐ ܡܡܱܠܠ ܠܥܻܕ݂ܬ݂ܐ
Revelation 3:7 ܘܱܠܡܱܠܱܐܟ݂ܐ ܕ݁ܥܻܕ݁_ܬ݁ܐ ܕ݁ܦ݂ܻܝܠܱܕ݂ܠܦ݂ܻܝܱܐ ܟ݁ܬ݂ܘܒ݂ ܗܟ݂ܱܢܐ ܐܡܱܪ ܩܱܕܻ݁ܝܫܐ ܫܱܪܻܝܪܐ ܗܱܘ ܕܻ݁ܐܝܬ݂ ܠܗ ܩܠܻܝܕ݂ܐ ܕ݁ܕ݂ܱܘܻܝܕ݂ ܐܱܝܢܐ ܕ݁ܦ݂ܬ݂ܱܚ ܘܠܱܝܬ݁ ܕ݁ܐܚܕ݂ ܘܐܚܕ݂ ܘܠܱܝܬ݁ ܕ݁ܦ݂ܬ݂ܱܚ
Revelation 3:8 ܝܕ݂ܱܥ ܐ_ܢܐ ܥܒ݂ܕ݂ܱܝܟ݁ ܘܗܐ ܝܗܒ݁ܬ݂ ܩܕ݂ܡܱܝܟ݁ ܬܱ݁ܪܥܐ ܦ݁ܬ݂ܻܝܚܐ ܐܱܝܢܐ ܕ݁ܠܐ ܐ_ܢܫ ܡܨܐ ܠܡܐܚܕ݁ܗ ܡܛܠ ܕ݁ܩܱܠܻܝܠ ܚܱܝܠܐ ܐܻܝܬ݂ ܠܟ݂ ܘܡܠܱܬ݂ܝ ܢܛܱܪܬ݁ ܘܱܒ݂ܫܡܝ ܠܐ ܟ݁ܦ݂ܱܪܬ݁
Revelation 3:9 ܘܗܐ ܝܗܒ݂ ܐ_ܢܐ ܡܢ ܟ݁ܢܘܫܬ݁ܐ ܕ݁ܣܛܢܐ ܡܢ ܐܱܝܠܝܢ ܕ݁ܐܡܪܻܝܢ ܥܱܠ ܢܱܦ݂ܫܗܘܢ ܕܻ݁ܝܗܘܕ݂ܝܐ ܐܢܘܢ ܘܠܐ ܐܻܝܬ݂ܱܝܗܘܢ ܐܠܐ ܡܕ݂ܱܓ݁ܠܻܝܢ ܗܐ ܐܥܒ݁ܕ݂ ܠܗܘܢ ܕ݁ܢܻܐܬ݂ܘܢ ܘܢܣܓ݁ܕ݂ܘܢ ܩܕ݂ܡ ܪܓ݂ܠܱܝܟ݁ ܘܢܕ݁ܥܘܢ ܕ݁ܐܢܐ ܐܱܚܒ݂ܬ݁ܟ݂
Revelation 3:10 ܥܱܠ ܕܱ݁ܢܛܱܪܬ݁ ܡܠܬ݂ܐ ܕܱ݁ܡܣܱܝܒ݁ܪܢܘܬ݂ܝ ܘܐܢܐ ܐܛܪܟ݂ ܡܢ ܢܣܝܘܢܐ ܕܱ݁ܥܬ݂ܻܝܕ݂ ܕ݁ܢܻܐܬ݂ܐ ܥܱܠ ܟ݁ܠܗ ܬܻ݁ܐܒ݂ܝܠ ܕܱ݁ܢܢܱܣܐ ܠܥܡܘܪܝܗ ܕܱ݁ܐܪܥܐ
Revelation 3:11 ܐܬ݂ܐ ܐ_ܢܐ ܡܚܕ݂ܐ ܐܱܚܘܕ݂ ܗܱܘ ܡܐ ܕܻ݁ܐܝܬ݂ ܠܟ݂ ܕ݁ܠܐ ܐ_ܢܫ ܢܣܱܒ݂ ܟ݁ܠܻܝܠܟ݂
Revelation 3:12 ܘܱܕ݂ܙܟ݂ܐ ܐܥܒ݁ܕ݂ܗ ܥܱܡܘܕ݂ܐ ܒ݁ܗܱܝܟ݁ܠܐ ܕܱ݁ܐܠܗܐ ܘܱܠܒ݂ܱܪ ܠܐ ܢܦ݁ܘܩ ܬ݁ܘܒ݂ ܘܐܟ݂ܬ݁ܘܒ݂ ܥܠܱܘܗ_ܝ ܫܡܐ ܕܱ݁ܐܠܗܝ ܘܱܫܡܐ ܕܱ݁ܡܕ݂ܻܝܢ_ܬ݁ܐ ܚܱܕ݂_ܬ݂ܐ ܐܘܪܻܫܠܡ ܐܱܝܕ݂ܐ ܕ݁ܢܚܬ݁ܐ ܡܢ ܐܱܠܗܝ ܘܱܫܡܐ ܕܻ݁ܝܠܝ ܚܱܕ݂_ܬ݂ܐ
Revelation 3:13 ܘܕ݂ܻܐܝܬ݂ ܠܗ ܐܕ݂ܢܐ ܢܫܡܱܥ ܡܢܐ ܪܘܚܐ ܡܡܱܠܠ ܠܥܻܕ݂ܬ݂ܐ
Revelation 3:14 ܘܱܠܡܱܠܱܐܟ݂ܐ ܕ݁ܥܻܕ݁_ܬ݁ܐ ܕ݁ܠܱܐܝܻܕ݂ܻܝܩܻܝܱܐ ܟ݁ܬ݂ܘܒ݂ ܗܟ݂ܱܢܐ ܐܡܱܪ ܐܱܡܻܝܢ ܣܗܕ݁ܐ ܡܗܱܝܡܢܐ ܘܫܱܪܻܝܪܐ ܘܪܻܫܻܝܬ݂ܐ ܕܱ݁ܒ݂ܪܻܝܬ݂ܗ ܕܱ݁ܐܠܗܐ
Revelation 3:15 ܝܕ݂ܱܥ ܐ_ܢܐ ܥܒ݂ܕ݂ܱܝܟ݁ ܠܐ ܩܱܪܻܝܪܐ ܐܱܢ_ܬ݁ ܘܠܐ ܚܱܡܻܝܡܐ ܕ݁ܘܠܐ ܗ_ܘܐ ܕܱ݁ܐܘ ܩܱܪܻܝܪܐ ܬ݁ܗܘܐ ܐܱܘ ܚܱܡܻܝܡܐ
Revelation 3:16 ܘܻܐܝܬ݂ܱܝܟ݁ ܦ݁ܫܘܪܐ ܘܠܐ ܩܱܪܻܝܪܐ ܘܠܐ ܚܱܡܻܝܡܐ ܥܬ݂ܻܝܕ݂ ܐ_ܢܐ ܠܱܡܬ݂ܒ݂ܘܬ݂ܟ݂ ܡܢ ܦ݁ܘܡܝ
Revelation 3:17 ܡܛܠ ܕ݁ܐܡܱܪܬ݁ ܕ݁ܥܱܬܻ݁ܝܪܐ ܐܱܢ_ܬ݁ ܘܥܬ݂ܪܬ݂ ܘܥܱܠ ܡܕ݁ܡ ܠܐ ܣܢܻܝܩ ܐ_ܢܐ ܘܠܐ ܝܕ݂ܱܥ ܐܱܢ_ܬ݁ ܕܱ݁ܐܢ_ܬ݁ ܗ_ܘ ܡܚܻܝܠܐ ܘܕ݂ܘܝܐ ܘܡܣܟܻ݁ܢܐ ܘܥܱܪܛܠܝܐ
Revelation 3:18 ܡܠܟ݂ ܐ_ܢܐ ܠܟ݂ ܕ݁ܬ݂ܙܒ݁ܢ ܡܢܝ ܕܱ݁ܗܒ݂ܐ ܕܱ݁ܒ݂ܚܻܝܪ ܡܢ ܢܘܪܐ ܕ݁ܬ݂ܥܬܱ݁ܪ ܘܡܐܢܐ ܚܘܪܐ ܠܡܬ݂ܥܱܛܦ݂ܘ ܘܠܐ ܬ݁ܬ݂ܓ݁ܠܐ ܒ݁ܗܬ݁ܬ݂ܐ ܕ݁ܥܱܪܛܠܝܘܬ݂ܟ݂ ܘܱܫܝܦ݂ܐ ܟ݁ܚܘܠ ܕ݁ܬ݂ܚܙܐ
Revelation 3:19 ܐܢܐ ܠܱܐܝܠܝܢ ܕ݁ܪܚܡ ܐ_ܢܐ ܡܱܟ݁ܣ ܐ_ܢܐ ܘܪܕ݂ܐ ܐ_ܢܐ ܛܱܢ ܗܟ݂ܻܝܠ ܘܬ݂ܘܒ݂
Revelation 3:20 ܗܐ ܩܡܬ݂ ܥܱܠ ܬܱ݁ܪܥܐ ܘܐܩܘܫ ܐܢ ܐ_ܢܫ ܫܡܱܥ ܒ݁ܩܠܝ ܘܢܦ݂ܬܱ݁ܚ ܬܱ݁ܪܥܐ ܘܐܥܘܠ ܘܱܐܚܫܡ ܥܱܡܗ ܘܗܘ ܥܱܡܝ
Revelation 3:21 ܘܱܕ݂ܙܟ݂ܐ ܐܬ݁ܠ ܠܗ ܠܡܬܱ݁ܒ݂ ܥܱܡܝ ܥܱܠ ܟ݁ܘܪܣܝܐ ܕܻ݁ܝܠܝ ܐܱܝܟܱ݁ܢܐ ܕ݁ܐܢܐ ܙܟ݂ܻܝܬ݂ ܘܝܬ݂ܒ݁ܬ݂ ܥܱܡ ܐܒ݂ܝ ܥܱܠ ܟ݁ܘܪܣܝܐ ܕܻ݁ܝܠܗ
Revelation 3:22 ܡܱܢ ܕܻ݁ܐܝܬ݂ ܠܗ ܐܕ݂ܢܐ ܢܫܡܱܥ ܡܢܐ ܪܘܚܐ ܡܡܱܠܠ ܠܥܻܕ݂ܬ݂ܐ
Revelation 4:1 ܡܢ ܒ݁ܬ݂ܱܪ ܗܠܝܢ ܚܙܻܝܬ݂ ܘܗܐ ܬܱ݁ܪܥܐ ܦ݁ܬ݂ܻܝܚܐ ܒܱ݁ܫܡܱܝܐ ܘܩܠܐ ܗܱܘ ܕ݁ܫܡܥܬ݂ ܐܱܝܟ݂ ܫܻܝܦ݂ܘܪܐ ܡܱܠܠ ܥܱܡܝ ܠܡܻܐܡܱܪ ܣܱܩ ܠܗܪܟ݁ܐ ܘܐܚܱܘܝܟ݂ ܡܐ ܕܻ݁ܝܗܻܝܒ݂ ܠܡܗܘܐ ܒ݁ܬ݂ܱܪ ܗܠܝܢ
Revelation 4:2 ܘܡܚܕ݂ܐ ܗܘܻܝܬ݂ ܒ݁ܪܘܚ ܘܗܐ ܟ݁ܘܪܣܝܐ ܣܻܝܡ ܒܱ݁ܫܡܱܝܐ ܘܥܱܠ ܟ݁ܘܪܣܝܐ ܝܬ݂ܒ݂
Revelation 4:3 ܘܱܕ݂ܝܬ݂ܒ݂ ܐܱܝܟ݂ ܕ݁ܡܘܬ݂ܐ ܕ݁ܚܙܘܐ ܕ݁ܟ݂ܻܐܦ݂ܐ ܕ݁ܝܱܫܦ݁ܗ ܘܱܕ݂ܣܪܕ݂ܘܢ ܘܩܫܬ݁ܐ ܕܱ݁ܥܢܢܐ ܕܱ݁ܚܕ݂ܪܱܘܗ_ܝ ܕ݁ܟ݂ܘܪܣܝܐ ܕ݁ܡܘܬ݂ ܚܙܘܐ ܕܱ݁ܙܡܱܪܱܓ݂ܕ݂ܐ
Revelation 4:4 ܘܱܚܕ݂ܪ ܟ݁ܘܪܣܝܐ ܟ݁ܘܪܣܱܘܬ݂ܐ ܥܣܪܻܝܢ ܘܱܐܪܒ݁ܥܐ ܘܱܥܠܱܝܗܘܢ ܕ݁ܝܢ ܕ݁ܟ݂ܘܪܣܱܘܬ݂ܐ ܥܣܪܻܝܢ ܘܱܐܪܒ݁ܥܐ ܩܱܫܻܝܫܻܝܢ ܕ݁ܝܬ݂ܒܻ݁ܝܢ ܕܱ݁ܥܛܻܝܦ݂ܻܝܢ ܡܐܢܐ ܚܘܪܐ ܘܥܱܠ ܩܱܪܩܦ݂ܬ݂ܗܘܢ ܟ݁ܠܻܝܠܐ ܕ݁ܕ݂ܱܗܒ݂ܐ
Revelation 4:5 ܘܡܢ ܟ݁ܘܪܣܱܘܬ݂ܐ ܢܦ݂ܩܻܝܢ ܪܱܥܡܐ ܘܒ݂ܱܪܩܐ ܘܩܠܐ ܘܫܱܒ݂ܥܐ ܢܱܗܻܝܪܐ ܕ݁ܝܩܕܻ݁ܝܢ ܩܕ݂ܡܱܘܗ_ܝ ܕ݁ܟ݂ܘܪܣܝܐ ܐܱܝܠܝܢ ܕܻ݁ܐܝܬ݂ܱܝܗܘܢ ܫܒ݂ܱܥ ܪܘܚܻܝܢ ܕܱ݁ܐܠܗܐ
Revelation 4:6 ܘܱܩܕ݂ܡ ܟ݁ܘܪܣܝܐ ܝܱܡܐ ܕܱ݁ܙܓ݂ܘܓ݂ܻܝܬ݂ܐ ܐܱܝܟ݂ ܕ݁ܘܡܝܐ ܕܱ݁ܓ݂ܠܻܝܕ݂ܐ ܘܱܒ݂ܡܨܥܱܬ݂ ܟ݁ܘܪܣܝܐ ܘܱܚܕ݂ܪܱܘܗ_ܝ ܕ݁ܟ݂ܘܪܣܝܐ ܐܱܪܒܱ݁ܥ ܚܱܝܘܢ ܕ݁ܡܱܠܝܢ ܥܱܝܢܐ ܡܢ ܩܕ݂ܡܱܝܗܝܢ ܘܡܢ ܒ݁ܣܬܱ݁ܪܗܝܢ
Revelation 4:7 ܚܱܝܘܬ݂ܐ ܩܱܕ݂ܡܝܬ݁ܐ ܕ݁ܡܝܐ ܠܱܐܪܝܐ ܘܚܱܝܘܬ݂ܐ ܕ݁ܬ݂ܱܪܬ݁ܝܢ ܕ݁ܡܘܬ݂ܐ ܕ݁ܥܓ݂ܠܐ ܘܚܱܝܘܬ݂ܐ ܕܱ݁ܬ݂ܠܬ݂ ܐܻܝܬ݂ ܠܗ ܐܱܦ݁ܐ ܐܱܝܟ݂ ܕ݁ܒ݂ܱܪܢܫܐ ܘܚܱܝܘܬ݂ܐ ܕܱ݁ܐܪܒܱ݁ܥ ܕ݁ܡܘܬ݂ܐ ܕ݁ܢܫܪܐ ܕ݁ܦ݂ܪܱܚ
Revelation 4:8 ܐܱܪܒ݁ܥܬܱ݁ܝܗܝܢ ܚܱܝܘܬ݂ܐ ܟ݁ܠܚܕ݂ܐ ܡܢܗܝܢ ܩܝܡܐ ܘܻܐܝܬ݂ ܠܗ ܡܢ ܛܦ݂ܪܝܗ ܘܱܠܥܠ ܫܬ݁ܐ ܓ݁ܦܻ݁ܝܢ ܚܘܕ݂ܪܢܐܝܻܬ݂ ܘܡܢ ܠܓ݂ܱܘ ܡܱܠܝܢ ܥܱܝܢܐ ܘܫܠܝܐ ܠܱܝܬ݁ ܠܗܝܢ ܐܻܝܡܡܐ ܘܠܻܠܝܐ ܠܡܻܐܡܱܪ ܩܱܕܻ݁ܝܫ ܩܱܕܻ݁ܝܫ ܩܱܕܻ݁ܝܫ ܡܪܝܐ ܐܱܠܗܐ ܐܱܚܻܝܕ݂ ܟ݁ܠ ܗܱܘ ܕܻ݁ܐܝܬ݂ܱܘܗ_ܝ ܗ_ܘܐ ܘܻܐܝܬ݂ܱܘܗ_ܝ ܘܐܬ݂ܐ
Revelation 4:9 ܘܡܐ ܕ݁ܝܱܗ_ܒ݂ ܐܱܪܒ݁ܥܬܱ݁ܝܗܝܢ ܚܱܝܘܬ݂ܐ ܬ݁ܫܒ݁ܘܚܬ݁ܐ ܘܻܐܝܩܪܐ ܘܩܘܒ݁ܠ ܛܱܝܒ݁ܘܬ݂ܐ ܠܱܕ݂ܝܬ݂ܒ݂ ܥܱܠ ܟ݁ܘܪܣܝܐ ܘܠܱܕ݂ܚܱܝ ܠܥܠܱܡ ܥܠܡܻܝܢ ܐܱܡܻܝܢ
Revelation 4:10 ܢܦ݁ܠܘܢ ܥܣܪܻܝܢ ܘܱܐܪܒ݁ܥܐ ܩܱܫܻܝܫܻܝܢ ܩܕ݂ܡ ܡܱܢ ܕ݁ܝܬ݂ܒ݂ ܥܱܠ ܟ݁ܘܪܣܝܐ ܘܢܣܓ݁ܕ݂ܘܢ ܠܥܠܱܡ ܥܠܡܻܝܢ ܐܱܡܻܝܢ ܠܡܱܢ ܕ݁ܚܱܝ ܘܢܱܪܡܘܢ ܟ݁ܠܻܝܠܱܝܗܘܢ ܩܕ݂ܡ ܟ݁ܘܪܣܝܐ ܟܱ݁ܕ݂ ܐܡܪܻܝܢ
Revelation 4:11 ܕ݁ܫܘܝܬ݁ ܗ_ܘ ܡܪܱܢ ܘܱܐܠܗܱܢ ܠܡܣܱܒ݂ ܬ݁ܫܒ݁ܘܚܬ݁ܐ ܘܻܐܝܩܪܐ ܘܚܱܝܠܐ ܡܛܠ ܕܱ݁ܐܢ_ܬ݁ ܒ݁ܪܱܝܬ݁ ܟ݁ܠ ܘܱܒ݂ܝܱܕ݂ ܨܒ݂ܝܢܟ݂ ܗܘܱܝ ܘܐܬ݂ܒ݁ܪܻܝ
Revelation 5:1 ܘܱܚܙܻܝܬ݂ ܥܱܠ ܝܱܡܻܝܢܗ ܕ݁ܗܱܘ ܕ݁ܝܬ݂ܒ݂ ܥܱܠ ܟ݁ܘܪܣܝܐ ܟ݁ܬ݂ܒ݂ܐ ܕܱ݁ܪܫܻܝܡ ܡܢ ܠܓ݂ܱܘ ܘܡܢ ܠܒ݂ܱܪ ܘܱܛܒ݂ܻܝܥ ܛܱܒ݂ܥܐ ܫܱܒ݂ܥܐ
Revelation 5:2 ܘܱܚܙܻܝܬ݂ ܐ_ܚܪܻܢܐ ܡܱܠܱܐܟ݂ܐ ܚܱܝܠܬ݂ܢܐ ܕ݁ܡܱܟ݂ܪܙ ܒ݁ܩܠܐ ܪܡܐ ܡܱܢ ܫܘܐ ܠܡܦ݂ܬܱ݁ܚ ܟ݁ܬ݂ܒ݂ܐ ܘܱܠܡܫܪܐ ܛܱܒ݂ܥܱܘܗ_ܝ
Revelation 5:3 ܘܠܱܝܬ݁ ܕ݁ܐܬ݂ܡܨܻܝ ܒܱ݁ܫܡܱܝܐ ܘܠܐ ܒܱ݁ܐܪܥܐ ܘܠܐ ܕܱ݁ܠܬ݂ܱܚܬ݁ ܡܢ ܐܱܪܥܐ ܠܡܦ݂ܬܱ݁ܚ ܠܱܟ݂ܬ݂ܒ݂ܐ ܘܱܠܡܫܪܐ ܛܱܒ݂ܥܱܘܗ_ܝ ܘܱܠܡܚܙܝܗ
Revelation 5:4 ܘܒ݂ܟ݂ܐ ܗ_ܘܻܝܬ݂ ܣܱܓܻ݁ܝ ܡܛܠ ܕ݁ܠܱܝܬ݁ ܕ݁ܐܫܬ݁ܟ݂ܱܚ ܕ݁ܫܘܐ ܠܡܦ݂ܬܱ݁ܚ ܠܱܟ݂ܬ݂ܒ݂ܐ ܘܱܠܡܫܪܐ ܛܱܒ݂ܥܱܘܗ_ܝ
Revelation 5:5 ܘܚܱܕ݂ ܡܢ ܩܱܫܻܝܫܐ ܐܡܱܪ ܠܻܝ ܠܐ ܬ݁ܒ݂ܟ݁ܐ ܗܐ ܙܟ݂ܐ ܐܱܪܝܐ ܡܢ ܫܱܒ݂ܛܐ ܕܻ݁ܝܗܘܕ݂ܐ ܥܩܪܐ ܕ݁ܕ݂ܱܘܻܝܕ݂ ܢܦ݂ܬܱ݁ܚ ܟ݁ܬ݂ܒ݂ܐ ܘܛܱܒ݂ܥܱܘܗ_ܝ
Revelation 5:6 ܘܱܚܙܻܝܬ݂ ܒ݁ܡܨܥܱܬ݂ ܟ݁ܘܪܣܝܐ ܘܕ݂ܱܐܪܒܱ݁ܥ ܚܱܝܘܢ ܘܱܕ݂ܩܱܫܻܝܫܐ ܐܡܪܐ ܕ݁ܩܐܡ ܐܱܝܟ݂ ܢܟ݂ܻܝܣܐ ܘܻܐܝܬ݂ ܠܗ ܩܱܪܢܬ݂ܐ ܫܒ݂ܱܥ ܘܥܱܝܢܐ ܫܒ݂ܱܥ ܐܱܝܠܝܢ ܕܻ݁ܐܝܬ݂ܱܝܗܝܢ ܫܒ݂ܱܥ ܪܘܚܐ ܕܱ݁ܐܠܗܐ ܕ݁ܡܫܬܱ݁ܕ݁ܪܢ ܠܟ݂ܠܗ ܐܱܪܥܐ
Revelation 5:7 ܘܐܬ݂ܐ ܘܱܢܣܱܒ݂ ܟ݁ܬ݂ܒ݂ܐ ܡܢ ܐܻܝܕ݂ܗ ܕ݁ܗܱܘ ܕ݁ܝܬ݂ܒ݂ ܥܱܠ ܟ݁ܘܪܣܝܐ
Revelation 5:8 ܘܟ݂ܱܕ݂ ܫܱܩܠܗ ܠܱܟ݂ܬ݂ܒ݂ܐ ܐܱܪܒܱ݁ܥ ܚܱܝܘܢ ܘܥܣܪܻܝܢ ܘܱܐܪܒ݁ܥܐ ܩܱܫܻܝܫܻܝܢ ܢܦ݂ܱܠܘ ܩܕ݂ܡܱܘܗ_ܝ ܕ݁ܐܡܪܐ ܟܱ݁ܕ݂ ܐܻܝܬ݂ ܠܟ݂ܠܚܱܕ݂ ܚܱܕ݂ ܡܢܗܘܢ ܩܻܝܬ݂ܪܐ ܘܙܒ݂ܘܪܐ ܕ݁ܕ݂ܱܗܒ݂ܐ ܕ݁ܡܱܠܝܐ ܒ݁ܣܡܐ ܐܱܝܠܝܢ ܕܻ݁ܐܝܬ݂ܱܝܗܝܢ ܨܠܱܘܬ݂ܐ ܕ݁ܩܱܕܻ݁ܝܫܐ
Revelation 5:9 ܕܱ݁ܡܫܱܒ݁ܚܻܝܢ ܬ݁ܫܒ݁ܘܚܬ݁ܐ ܚܕ݂ܱܬ݂ܐ ܘܐܡܪܻܝܢ ܫܘܝܬ݁ ܗ_ܘ ܠܡܣܒ݂ܻܝܘܗ_ܝ ܠܱܟ݂ܬ݂ܒ݂ܐ ܘܱܠܡܫܪܐ ܛܱܒ݂ܥܱܘܗ_ܝ ܥܱܠ ܕ݁ܐܬ݂ܢܟ݂ܣܬ݁ ܘܱܙܒ݂ܱܢܬ݁ܢ ܒܱ݁ܕ݂ܡܟ݂ ܠܱܐܠܗܐ ܡܢ ܟ݁ܠ ܫܱܪܒ݁ܬ݂ܐ ܘܥܱܡ_ܡܐ ܘܐܡܘܬ݂ܐ
Revelation 5:10 ܘܱܥܒ݂ܱܕ݁ܬ݁ ܐܢܘܢ ܠܱܐܠܗܱܢ ܡܱܠܟ݁ܘܬ݂ܐ ܘܟ݂ܗܢܐ ܘܡܱܠܟ݁ܐ ܘܢܱܡܠܟ݂ܘܢ ܥܱܠ ܐܱܪܥܐ
Revelation 5:11 ܘܱܚܙܻܝܬ݂ ܘܫܡܥܬ݂ ܐܱܝܟ݂ ܩܠܐ ܕ݁ܡܱܠܱܐܟ݂ܐ ܣܱܓܻ݁ܝܐܐ ܚܕ݂ܪܱܝ ܟ݁ܘܪܣܝܐ ܘܱܕ݂ܚܱܝܘܬ݂ܐ ܘܱܕ݂ܩܱܫܻܝܫܐ ܘܻܐܝܬ݂ܱܘܗ_ܝ ܗ_ܘܐ ܡܢܝܢܗܘܢ ܪܒ݁ܘ ܪܒ݁ܘܢ ܘܐܠܦ݂ ܐܱܠܦ݂ܻܝܢ
Revelation 5:12 ܘܐܡܪܻܝܢ ܒ݁ܩܠܐ ܪܡܐ ܫܘܝܬ݁ ܗ_ܘ ܐܡܪܐ ܢܟ݂ܻܝܣܐ ܠܡܣܱܒ݂ ܚܱܝܠܐ ܘܥܘܬ݂ܪܐ ܘܚܟ݂ܡܬ݂ܐ ܘܥܘܫܢܐ ܘܻܐܝܩܪܐ ܘܬ݂ܫܒ݁ܘܚܬ݁ܐ ܘܒ݂ܘܪܟ݁ܬ݂ܐ
Revelation 5:13 ܘܟ݂ܠ ܒ݁ܪܻܝܬ݂ܐ ܕ݁ܒ݂ܱܫܡܱܝܐ ܘܒ݂ܱܐܪܥܐ ܘܕ݂ܱܠܬ݂ܱܚܬ݁ ܡܢ ܐܱܪܥܐ ܘܕ݂ܱܒ݂ܝܱܡܐ ܐܻܝܬ݂ܝܗ ܘܟ݂ܠ ܕܱ݁ܒ݂ܗܘܢ ܘܫܡܥܬ݂ ܕ݁ܐܡܪܻܝܢ ܠܱܕ݂ܝܬ݂ܒ݂ ܥܱܠ ܟ݁ܘܪܣܝܐ ܘܠܐܡܪܐ ܕ݁ܒ݂ܘܪܟ݁ܬ݂ܐ ܘܻܐܝܩܪܐ ܘܬ݂ܫܒ݁ܘܚܬ݁ܐ ܘܐܘܚܕ݁ܢܐ ܠܥܠܱܡ ܥܠܡܻܝܢ
Revelation 5:14 ܘܱܐܪܒܱ݁ܥ ܚܱܝܘܢ ܕ݁ܐܡܪܢ ܐܱܡܻܝܢ ܘܩܱܫܻܝܫܐ ܢܦ݂ܱܠܘ ܘܱܣܓ݂ܕ݂ܘ
Revelation 6:1 ܘܱܚܙܻܝܬ݂ ܟܱ݁ܕ݂ ܦ݁ܬ݂ܱܚ ܐܡܪܐ ܚܱܕ݂ ܡܢ ܫܱܒ݂ܥܐ ܛܱܒ݂ܥܻܝܢ ܘܫܡܥܬ݂ ܠܱܚܕ݂ܐ ܡܢ ܐܱܪܒܱ݁ܥ ܚܱܝܘܢ ܕ݁ܐܡܪܐ ܐܱܝܟ݂ ܩܠܐ ܕ݁ܪܱܥܡܐ ܬ݁ܐ ܘܱܚܙܻܝ
Revelation 6:2 ܘܫܡܥܬ݂ ܘܱܚܙܻܝܬ݂ ܘܗܐ ܣܘܣܝܐ ܚܘܪܐ ܘܱܕ݂ܝܬ݂ܒ݂ ܥܠܱܘܗ_ܝ ܐܻܝܬ݂ ܠܗ ܩܫܬ݁ܐ ܘܐܬ݂ܻܝܗܒ݂ ܠܗ ܟ݁ܠܻܝܠܐ ܘܱܢܦ݂ܱܩ ܙܱܟ݁ܝ ܘܙܟ݂ܐ ܘܱܕ݂ܢܙܟ݁ܐ
Revelation 6:3 ܘܟ݂ܱܕ݂ ܦ݁ܬ݂ܱܚ ܛܱܒ݂ܥܐ ܕܱ݁ܬ݂ܪܝܢ ܫܡܥܬ݂ ܠܚܱܝܘܬ݂ܐ ܕ݁ܬ݂ܱܪܬ݁ܝܢ ܕ݁ܐܡܪܐ ܬ݁ܐ
Revelation 6:4 ܘܱܢܦ݂ܱܩ ܣܘܣܝܐ ܣܘܡܩܐ ܘܠܱܕ݂ܝܬ݂ܒ݂ ܥܠܱܘܗ_ܝ ܐܬ݂ܻܝܗܒ݂ ܠܗ ܠܡܣܱܒ݂ ܫܠܡܐ ܡܢ ܐܱܪܥܐ ܕ݁ܠܱܚܕ݂ܕ݂ܐ ܢܢܱܟ݁ܣܘܢ ܘܐܬ݂ܝܱܗܒܱ݁ܬ݂ ܠܗ ܚܱܪܒ݁ܐ ܪܱܒ݁ܬ݂ܐ
Revelation 6:5 ܘܟ݂ܱܕ݂ ܐܬ݂ܦ݁ܬ݂ܱܚ ܛܱܒ݂ܥܐ ܕܱ݁ܬ݂ܠܬ݂ܐ ܫܡܥܬ݂ ܠܚܱܝܘܬ݂ܐ ܕܱ݁ܬ݂ܠܬ݂ ܕ݁ܐܡܪܐ ܬ݁ܐ ܘܗܐ ܣܘܣܝܐ ܐܘܟ݁ܡܐ ܘܱܕ݂ܝܬ݂ܒ݂ ܥܠܱܘܗ_ܝ ܐܻܝܬ݂ ܡܱܐܣܱܬ݂ܐ ܒܻ݁ܐܝܕ݂ܗ
Revelation 6:6 ܘܫܡܥܬ݂ ܩܠܐ ܡܢ ܒ݁ܝܬ݂ ܚܱܝܘܬ݂ܐ ܕ݁ܐܡܱܪ ܩܱܒ݁ܐ ܕ݁ܚܛܐ ܒ݁ܕ݂ܻܝܢܪܐ ܘܱܬ݂ܠܬ݂ܐ ܩܱܒܻ݁ܝܢ ܕܱ݁ܣܥܪܐ ܒ݁ܕ݂ܻܝܢܪܐ ܘܱܠܚܱܡܪܐ ܘܱܠܡܫܚܐ ܠܐ ܬܱ݁ܗܱܪ
Revelation 6:7 ܘܟ݂ܱܕ݂ ܦ݁ܬ݂ܱܚ ܛܱܒ݂ܥܐ ܕܱ݁ܐܪܒ݁ܥܐ ܫܡܥܬ݂ ܩܠܐ ܕ݁ܚܱܝܘܬ݂ܐ ܕ݁ܐܡܪܐ ܬ݁ܐ
Revelation 6:8 ܘܱܚܙܻܝܬ݂ ܣܘܣܝܐ ܝܘܪܩܐ ܘܱܫܡܗ ܕ݁ܗܱܘ ܕ݁ܝܬ݂ܒ݂ ܥܠܱܘܗ_ܝ ܡܱܘܬ݁ܐ ܘܱܫܝܘܠ ܢܩܻܝܦ݂ܐ ܠܗ ܘܐܬ݂ܻܝܗܒ݂ ܠܗ ܫܘܠܛܢܐ ܥܱܠ ܪܘܒ݂ܥܗ ܕܱ݁ܐܪܥܐ ܕܱ݁ܢܩܱܛܠ ܒ݁ܚܱܪܒ݁ܐ ܘܱܒ݂ܟ݂ܱܦ݂ܢܐ ܘܱܒ݂ܡܱܘܬ݁ܐ ܘܱܒ݂ܚܱܝܘܬ݂ܐ ܕܱ݁ܐܪܥܐ
Revelation 6:9 ܘܟ݂ܱܕ݂ ܦ݁ܬ݂ܱܚ ܠܛܱܒ݂ܥܐ ܕ݁ܚܱܡܫܐ ܚܙܻܝܬ݂ ܠܬ݂ܱܚܬ݁ ܡܢ ܡܱܕ݂ܒ݁ܚܐ ܠܢܱܦ݂ܫܬ݂ܐ ܕ݁ܐܬ݂ܩܱܛܱܠ ܡܛܠ ܡܠܬ݂ܐ ܕܱ݁ܐܠܗܐ ܘܡܛܠ ܣܗܕ݁ܘܬ݂ܐ ܕ݁ܝܫܘܥ ܗܝ ܕܻ݁ܐܝܬ݂ ܗ_ܘܐ ܠܗܘܢ
Revelation 6:10 ܘܱܩܥܱܘ ܒ݁ܩܠܐ ܪܱܒ݁ܐ ܘܐܡܪܻܝܢ ܥܕ݂ܱܡܐ ܠܐܡܱܬ݂ܝ ܡܪܝܐ ܩܱܕܻ݁ܝܫܐ ܘܫܱܪܻܝܪܐ ܠܐ ܕ݁ܝܢܱܬ݂ ܘܬ݂ܒ݂ܥܱܬ݁ ܕ݁ܡܱܢ ܡܢ ܥܡܘܪܝܗ ܕܱ݁ܐܪܥܐ
Revelation 6:11 ܘܐܬ݂ܝܱܗܒܱ݁ܬ݂ ܠܟ݂ܠܚܱܕ݂ ܚܱܕ݂ ܡܢܗܘܢ ܐܣܛܠܐ ܚܘܪܬ݁ܐ ܘܐܬ݂ܐܡܱܪ ܕ݁ܢܬ݁ܬ݁ܢܻܝܚܘܢ ܥܱܕ݂ ܥܕ݁ܢ ܙܒ݂ܱܢ ܙܥܘܪ ܥܕ݂ܱܡܐ ܕ݁ܡܫܬܱ݁ܡܠܝܢ ܐܦ݂ ܟ݁ܢܱܘܬ݂ܗܘܢ ܘܱܐܚܱܝܗܘܢ ܐܱܝܠܝܢ ܕܱ݁ܥܬ݂ܻܝܕ݂ܻܝܢ ܠܡܬ݂ܩܱܛܠܘ ܐܱܝܟ݂ ܕ݁ܐܦ݂ ܗܢܘܢ
Revelation 6:12 ܘܱܚܙܻܝܬ݂ ܟܱ݁ܕ݂ ܦ݁ܬ݂ܱܚ ܛܱܒ݂ܥܐ ܕ݁ܫܬ݁ܐ ܘܢܱܘܕ݁ܐ ܪܱܒ݁ܐ ܗ_ܘܐ ܘܫܡܫܐ ܐܱܝܟ݂ ܣܱܩܐ ܕ݁ܣܱܥܪܐ ܐܘܟ݁ܡ ܗܘܐ ܘܣܱܗܪܐ ܟ݁ܠܗ ܗܘܐ ܠܗ ܐܱܝܟ݂ ܕ݁ܡܐ
Revelation 6:13 ܘܟ݂ܱܘܟ݁ܒ݂ܐ ܕܱ݁ܫܡܱܝܐ ܢܦ݂ܱܠܘ ܥܱܠ ܐܱܪܥܐ ܐܱܝܟ݂ ܬܻ݁ܬ݁ܐ ܕ݁ܫܕ݂ܝܐ ܦܱ݁ܩܘܥܝܗ ܡܢ ܪܘܚܐ ܥܱܫܻܝܢܬ݁ܐ ܡܐ ܕ݁ܡܬ݁ܬ݁ܙܻܝܥܐ
Revelation 6:14 ܘܱܫܡܱܝܐ ܐܬ݂ܦ݁ܪܫ ܘܱܐܝܟ݂ ܟ݁ܬ݂ܒ݂ܐ ܐܬ݂ܟ݁ܪܟ݂ܘ ܘܟ݂ܠ ܛܘܪ ܘܟ݂ܠ ܓ݁ܙܱܪܬ݁ܐ ܡܢ ܕ݁ܘܟܱ݁ܬ݂ܗܘܢ ܐܬ݁ܬ݁ܙܻܝܥܘ
Revelation 6:15 ܘܡܱܠܟ݁ܐ ܕܱ݁ܐܪܥܐ ܘܪܱܘܪܒ݂ܢܐ ܘܪܻܝܫܱܝ ܐܱܠܦ݂ܐ ܘܥܱܬܻ݁ܝܪܐ ܘܚܱܝܠܱܘܬ݂ܐ ܘܟ݂ܠ ܥܱܒ݂ܕ݁ܐ ܘܱܒ݂ܢܱܝ ܚܻܐܪܐ ܛܱܫܻܝܘ ܢܱܦ݂ܫܗܘܢ ܒܱ݁ܡܥܱܪܐ ܘܱܒ݂ܫܘܥܐ ܕ݁ܛܘܪܐ
Revelation 6:16 ܘܐܡܪܻܝܢ ܠܛܘܪܐ ܘܫܘܥܐ ܕ݁ܦ݂ܠܘ ܥܠܱܝܢ ܘܛܱܫܱܘ ܠܱܢ ܡܢ ܩܕ݂ܡ ܐܱܦܱ݁ܘܗ_ܝ ܕ݁ܐܡܪܐ
Revelation 6:17 ܡܛܠ ܕ݁ܐܬ݂ܐ ܝܱܘܡܐ ܪܱܒ݁ܐ ܕ݁ܪܘܓ݂ܙܗܘܢ ܘܡܱܢܘ ܡܫܟܱ݁ܚ ܠܱܡܩܡ
Revelation 7:1 ܘܡܢ ܒ݁ܬ݂ܱܪ ܗܕ݂ܐ ܚܙܻܝܬ݂ ܐܱܪܒ݁ܥܐ ܡܱܠܱܐܟ݂ܻܝܢ ܩܝܡܻܝܢ ܥܱܠ ܐܱܪܒܱ݁ܥ ܙܘܝܬ݂ܗ ܕܱ݁ܐܪܥܐ ܘܱܐܚܻܝܕ݂ܻܝܢ ܠܱܐܪܒ݁ܥܱܬ݂ ܪܘܚܐ ܕ݁ܠܐ ܢܫܱܒ݂ ܪܘܚܐ ܥܱܠ ܐܱܪܥܐ ܘܠܐ ܥܱܠ ܝܱܡܐ ܘܠܐ ܥܱܠ ܟ݁ܠ ܐܻܝܠܢ
Revelation 7:2 ܘܱܚܙܻܝܬ݂ ܐ_ܚܪܻܢܐ ܡܱܠܱܐܟ݂ܐ ܕܱ݁ܣܠܩ ܡܢ ܡܱܕ݂ܢܚܱܝ ܫܡܫܐ ܘܻܐܝܬ݂ ܠܗ ܚܬ݂ܡܐ ܕܱ݁ܐܠܗܐ ܚܱܝܐ ܘܱܩܥܐ ܒ݁ܩܠܐ ܪܡܐ ܠܱܐܪܒ݁ܥܐ ܡܱܠܱܐܟ݂ܐ ܗܢܘܢ ܕ݁ܐܬ݂ܻܝܗܒ݂ ܠܗܘܢ ܕ݁ܢܱܗܪܘܢ ܠܱܐܪܥܐ ܘܱܠܝܱܡܐ
Revelation 7:3 ܘܐܡܱܪ ܠܐ ܬܱ݁ܗܪܘܢ ܠܱܐܪܥܐ ܘܠܐ ܠܝܱܡܐ ܘܐܦ݂ܠܐ ܠܻܐܝܠܢܐ ܥܕ݂ܱܡܐ ܕ݁ܢܚܬ݁ܘܡ ܠܥܱܒ݂ܕܱ݁ܘܗ_ܝ ܕܱ݁ܐܠܗܐ ܒ݁ܝܬ݂ ܥܱܝܢܱܝܗܘܢ
Revelation 7:4 ܘܫܡܥܬ݂ ܡܢܝܢܐ ܕܱ݁ܚܬ݂ܻܝܡܐ ܡܐܐ ܘܱܐܪܒ݁ܥܻܝܢ ܘܱܐܪܒ݁ܥܐ ܐܱܠܦ݂ܻܝܢ ܡܢ ܟ݁ܠ ܫܱܪܒ݂ܢ ܕܻ݁ܐܝܣܪܐܝܠ
Revelation 7:5 ܡܢ ܫܱܪܒ݁ܬ݂ܗ ܕܻ݁ܝܗܘܕ݂ܐ ܬ݁ܪܥܣܱܪ ܐܱܠܦ݂ܻܝܢ ܡܢ ܫܱܪܒ݁ܬ݂ܗ ܕ݁ܪܘܒ݂ܝܠ ܬ݁ܪܥܣܱܪ ܐܱܠܦ݂ܻܝܢ ܡܢ ܫܱܪܒ݁ܬ݂ܗ ܕ݁ܓ݂ܕ݂ ܬ݁ܪܥܣܱܪ ܐܱܠܦ݂ܻܝܢ
Revelation 7:6 ܡܢ ܫܱܪܒ݁ܬ݂ܗ ܕ݁ܐܫܻܝܪ ܬ݁ܪܥܣܱܪ ܐܱܠܦ݂ܻܝܢ ܡܢ ܫܱܪܒ݁ܬ݂ܗ ܕ݁ܢܱܦ݂ܬ݁ܠܻܝ ܬ݁ܪܥܣܱܪ ܐܱܠܦ݂ܻܝܢ ܡܢ ܫܱܪܒ݁ܬ݂ܗ ܕܱ݁ܡܢܱܫܐ ܬ݁ܪܥܣܱܪ ܐܱܠܦ݂ܻܝܢ
Revelation 7:7 ܡܢ ܫܱܪܒ݁ܬ݂ܗ ܕ݁ܫܡܥܘܢ ܬ݁ܪܥܣܱܪ ܐܱܠܦ݂ܻܝܢ ܡܢ ܫܱܪܒ݁ܬ݂ܗ ܕܻ݁ܐܝܣܟ݂ܪ ܬ݁ܪܥܣܱܪ ܐܱܠܦ݂ܻܝܢ ܡܢ ܫܱܪܒ݁ܬ݂ܗ ܕ݁ܠܘܻܝ ܬ݁ܪܥܣܱܪ ܐܱܠܦ݂ܻܝܢ
Revelation 7:8 ܡܢ ܫܱܪܒ݁ܬ݂ܗ ܕܱ݁ܙܒ݂ܘܠܘܢ ܬ݁ܪܥܣܱܪ ܐܱܠܦ݂ܻܝܢ ܡܢ ܫܱܪܒ݁ܬ݂ܗ ܕ݁ܝܱܘܣܦ݂ ܬ݁ܪܥܣܱܪ ܐܱܠܦ݂ܻܝܢ ܡܢ ܫܱܪܒ݁ܬ݂ܗ ܕ݁ܒ݂ܢܝܡܻܝܢ ܬ݁ܪܥܣܱܪ ܐܱܠܦ݂ܻܝܢ ܚܬ݂ܻܝܡܐ
Revelation 7:9 ܒ݁ܬ݂ܱܪܟ݁ܢ ܚܙܻܝܬ݂ ܟ݁ܢܫܐ ܣܱܓܻ݁ܝܐܐ ܐܱܝܢܐ ܕܱ݁ܠܡܢܝܢܗ ܠܱܝܬ݁ ܕܱ݁ܡܨܐ ܗ_ܘܐ ܡܢ ܟ݁ܠ ܥܱܡ ܘܫܱܪܒ݁ܐ ܘܐܡܘܢ ܘܠܫܢܻܝܢ ܕ݁ܩܝܡܻܝܢ ܩܕ݂ܡ ܟ݁ܘܪܣܝܐ ܘܱܩܕ݂ܡܱܘܗ_ܝ ܕ݁ܐܡܪܐ ܘܱܡܥܱܛܦ݂ܻܝܢ ܐܣܛܠܐ ܚܘܪܬ݂ܐ ܘܒ݂ܻܐܝܕ݂ܱܝܗܘܢ ܕ݁ܩܠܐ
Revelation 7:10 ܘܩܥܝܢ ܒ݁ܩܠܐ ܪܱܒ݁ܐ ܘܐܡܪܻܝܢ ܦ݁ܘܪܩܢܐ ܠܱܐܠܗܱܢ ܘܠܱܕ݂ܝܬ݂ܒ݂ ܥܱܠ ܟ݁ܘܪܣܝܐ ܘܠܐܡܪܐ
Revelation 7:11 ܘܟ݂ܠܗܘܢ ܡܱܠܱܐܟ݂ܐ ܩܝܡܻܝܢ ܗ_ܘܱܘ ܚܕ݂ܪܱܘܗ_ܝ ܕ݁ܟ݂ܘܪܣܝܐ ܘܱܕ݂ܩܱܫܻܝܫܐ ܘܕ݂ܱܐܪܒܱ݁ܥ ܚܱܝܘܢ ܘܱܢܦ݂ܱܠܘ ܩܕ݂ܡ ܟ݁ܘܪܣܝܐ ܥܱܠ ܐܱܦܱ݁ܝܗܘܢ
Revelation 7:12 ܟܱ݁ܕ݂ ܐܡܪܻܝܢ ܐܱܡܻܝܢ ܬ݁ܫܒ݁ܘܚܬ݁ܐ ܘܒ݂ܘܪܟ݁ܬ݂ܐ ܘܚܟ݂ܡܬ݂ܐ ܘܩܘܒ݁ܠ ܛܱܝܒ݁ܘܬ݂ܐ ܘܻܐܝܩܪܐ ܘܚܱܝܠܐ ܘܥܘܫܢܐ ܠܱܐܠܗܱܢ ܠܥܠܱܡ ܥܠܡܻܝܢ ܐܱܡܻܝܢ
Revelation 7:13 ܘܱܥܢܐ ܚܱܕ݂ ܡܢ ܩܱܫܻܝܫܐ ܘܐܡܱܪ ܠܻܝ ܗܠܝܢ ܕܱ݁ܥܛܻܝܦ݂ܻܝܢ ܐܣܛܠܐ ܚܘܪܬ݂ܐ ܡܱܢ ܐܢܘܢ ܘܡܢ ܐܱܝܟ݁ܐ ܐܬ݂ܱܘ
Revelation 7:14 ܘܐܡܪܬ݂ ܠܗ ܡܪܝ ܐܱܢ_ܬ݁ ܝܕ݂ܱܥ ܐܱܢ_ܬ݁ ܘܐܡܱܪ ܠܻܝ ܗܠܝܢ ܐܢܘܢ ܐܱܝܠܝܢ ܕ݁ܐܬ݂ܱܘ ܡܢ ܐܘܠܨܢܐ ܪܱܒ݁ܐ ܘܚܱܠܠܘ ܐܣܛܠܱܝܗܘܢ ܘܚܱܘܱܪܘ ܐܢܝܢ ܒܱ݁ܕ݂ܡܐ ܕ݁ܐܡܪܐ
Revelation 7:15 ܡܛܠ ܗܢܐ ܐܻܝܬ݂ܱܝܗܘܢ ܩܕ݂ܡ ܟ݁ܘܪܣܝܐ ܕܱ݁ܐܠܗܐ ܘܱܡܫܱܡܫܻܝܢ ܠܗ ܐܻܝܡܡܐ ܘܠܻܠܝܐ ܒ݁ܗܱܝܟ݁ܠܗ ܘܱܕ݂ܝܬ݂ܒ݂ ܥܱܠ ܟ݁ܘܪܣܝܐ ܢܱܓ݁ܢ ܥܠܱܝܗܘܢ
Revelation 7:16 ܠܐ ܢܟ݂ܦ݁ܢܘܢ ܘܠܐ ܢܨܗܘܢ ܘܫܡܫܐ ܥܠܱܝܗܘܢ ܠܐ ܢܦ݁ܠ ܘܠܐ ܟ݁ܠ ܫܱܘܒ݁ܐ
Revelation 7:17 ܡܛܠ ܕ݁ܐܡܪܐ ܕܱ݁ܒ݂ܡܨܥܱܬ݂ ܟ݁ܘܪܣܝܐ ܢܪܥܐ ܐܢܘܢ ܘܱܢܫܱܒ݁ܠ ܐܢܘܢ ܨܝܕ݂ ܚܱܝܐ ܘܨܝܕ݂ ܥܱܝܢܬ݂ܐ ܕ݁ܡܱܝܐ ܘܢܠܚܐ ܟ݁ܠ ܕ݁ܡܥܐ ܡܢ ܥܱܝܢܱܝܗܘܢ
Revelation 8:1 ܘܟ݂ܱܕ݂ ܦ݁ܬ݂ܱܚ ܛܱܒ݂ܥܐ ܕ݁ܫܱܒ݂ܥܐ ܗܘܐ ܫܬ݂ܩܐ ܒܱ݁ܫܡܱܝܐ ܐܱܝܟ݂ ܦ݁ܠܓ݁ܘܬ݂ ܫܥܐ
Revelation 8:2 ܘܱܚܙܻܝܬ݂ ܠܫܱܒ݂ܥܐ ܡܱܠܱܐܟ݂ܻܝܢ ܐܱܝܠܝܢ ܕܱ݁ܩܕ݂ܡ ܐܱܠܗܐ ܩܝܡܻܝܢ ܗ_ܘܱܘ ܕ݁ܐܬ݂ܻܝܗܒ݂ܘ ܠܗܘܢ ܫܱܒ݂ܥܐ ܫܻܝܦ݂ܘܪܻܝܢ
Revelation 8:3 ܘܱܐ_ܚܪܻܢܐ ܡܱܠܱܐܟ݂ܐ ܐܬ݂ܐ ܘܩܡ ܥܱܠ ܡܱܕ݂ܒ݁ܚܐ ܘܻܐܝܬ݂ ܠܗ ܦܻ݁ܝܪܡܐ ܕ݁ܕ݂ܱܗܒ݂ܐ ܘܐܬ݂ܻܝܗܒ݂ ܠܗ ܒ݁ܣܡܐ ܣܱܓܻ݁ܝܐܐ ܕ݁ܢܬ݁ܠ ܒܱ݁ܨܠܱܘܬ݂ܐ ܕ݁ܟ݂ܠܗܘܢ ܩܱܕܻ݁ܝܫܐ ܥܱܠ ܡܱܕ݂ܒ݁ܚܐ ܕܱ݁ܩܕ݂ܡ ܟ݁ܘܪܣܝܐ
Revelation 8:4 ܘܱܣܠܩ ܥܛܪܐ ܕ݁ܒ݂ܣܡܐ ܒܱ݁ܨܠܱܘܬ݂ܐ ܕ݁ܩܱܕܻ݁ܝܫܐ ܡܢ ܝܱܕ݂ ܡܱܠܱܐܟ݂ܐ ܩܕ݂ܡ ܐܱܠܗܐ
Revelation 8:5 ܘܱܢܣܱܒ݂ ܡܱܠܱܐܟ݂ܐ ܠܦܻ݁ܝܪܡܐ ܘܱܡܠܝܗ_ܝ ܡܢ ܢܘܪܐ ܕ݁ܥܱܠ ܡܱܕ݂ܒ݁ܚܐ ܘܱܐܪܡܻܝ ܥܱܠ ܐܱܪܥܐ ܘܱܗܘܱܘ ܪܱܥܡܐ ܘܩܠܐ ܘܒ݂ܱܪܩܐ ܘܢܱܘܕ݁ܐ
Revelation 8:6 ܘܫܱܒ݂ܥܐ ܡܱܠܱܐܟ݂ܻܝܢ ܕܱ݁ܥܠܱܝܗܘܢ ܫܱܒ݂ܥܐ ܫܻܝܦ݂ܘܪܻܝܢ ܛܱܝܒ݂ܘ ܢܱܦ݂ܫܗܘܢ ܠܡܱܙܥܩܘ
Revelation 8:7 ܘܗܱܘ ܩܱܕ݂ܡܝܐ ܐܱܙܥܩ ܘܱܗܘܐ ܒܱ݁ܪܕ݂ܐ ܘܢܘܪܐ ܕܱ݁ܦ݂ܬ݂ܻܝܟ݂ܻܝܢ ܒ݁ܡܱܝܐ ܘܐܬ݂ܪܡܻܝܘ ܥܱܠ ܐܱܪܥܐ ܘܬ݂ܘܠܬ݂ܗ ܕܱ݁ܐܪܥܐ ܝܻܩܕ݂ ܘܬ݂ܘܠܬ݂ܐ ܕܻ݁ܐܝܠܢܐ ܝܻܩܕ݂ ܘܟ݂ܠ ܥܣܒ݁ܐ ܕܱ݁ܐܪܥܐ ܝܻܩܕ݂
Revelation 8:8 ܘܕ݂ܱܬ݂ܪܝܢ ܙܥܱܩ ܘܱܗܘܐ ܐܱܝܟ݂ ܛܘܪܐ ܪܱܒ݁ܐ ܕ݁ܝܩܕ݂ ܢܦ݂ܱܠ ܒ݁ܝܱܡܐ ܘܱܗܘܐ ܬ݁ܘܠܬ݂ܗ ܕ݁ܝܱܡܐ ܕ݁ܡܐ
Revelation 8:9 ܘܡܻܝܬ݂ ܬ݁ܘܠܬ݂ܐ ܕ݁ܟ݂ܠ ܒ݁ܪܝܬ݂ܐ ܕܱ݁ܒ݂ܝܱܡܐ ܕܻ݁ܐܝܬ݂ ܒ݁ܗ ܢܱܦ݂ܫܐ ܘܬ݂ܘܠܬ݂ܐ ܕ݁ܐܠܦ݂ܐ ܐܬ݂ܚܱܒܱ݁ܠ
Revelation 8:10 ܘܕ݂ܱܬ݂ܠܬ݂ܐ ܙܥܱܩ ܘܱܢܦ݂ܱܠ ܡܢ ܫܡܱܝܐ ܟܱ݁ܘܟ݁ܒ݂ܐ ܪܱܒ݁ܐ ܕ݁ܝܩܕ݂ ܐܱܝܟ݂ ܫܱܠܗܒ݂ܻܝܬ݂ܐ ܘܱܢܦ݂ܱܠ ܥܱܠ ܬ݁ܘܠܬ݂ܐ ܕ݁ܢܱܗܪܱܘܬ݂ܐ ܘܥܱܠ ܥܱܝܢܬ݂ܐ ܕ݁ܡܱܝܐ
Revelation 8:11 ܘܱܫܡܗ ܕ݁ܟ݂ܱܘܟ݁ܒ݂ܐ ܡܬ݂ܐܡܱܪ ܐܱܦ݁ܣܻܝܬ݂ܢܐ ܘܱܗܘܐ ܬ݁ܘܠܬ݂ܗܘܢ ܕ݁ܡܱܝܐ ܐܱܝܟ݂ ܐܱܦ݁ܣܻܢܬ݂ܻܝܢ ܘܣܘܓ݂ܐܐ ܕܱ݁ܒ݂ܢܱܝܢܫܐ ܡܻܝܬ݂ܘ ܡܛܠ ܕ݁ܐܬ݂ܡܱܪܡܱܪܘ ܡܱܝܐ
Revelation 8:12 ܘܕ݂ܱܐܪܒ݁ܥܐ ܙܥܱܩ ܘܱܒ݂ܠܱܥ ܬ݁ܘܠܬ݂ܗ ܕ݁ܫܡܫܐ ܘܬ݂ܘܠܬ݂ܗ ܕ݁ܣܱܗܪܐ ܘܬ݂ܘܠܬ݂ܐ ܕ݁ܟ݂ܱܘܟ݁ܒ݂ܐ ܘܱܚܫܟ݂ܘ ܬ݁ܘܠܬ݂ܗܘܢ ܘܝܱܘܡܐ ܠܐ ܚܱܘܻܝ ܬ݁ܘܠܬ݂ܗ ܘܠܻܠܝܐ ܗܟ݂ܘܬ݂
Revelation 8:13 ܘܫܡܥܬ݂ ܠܢܫܪܐ ܚܱܕ݂ ܕ݁ܦ݂ܪܱܚ ܒܱ݁ܫܡܱܝܐ ܕ݁ܐܡܱܪ ܘܝ ܘܝ ܘܝ ܠܥܡܘܪܝܗ ܕܱ݁ܐܪܥܐ ܡܢ ܩܠܐ ܕ݁ܫܻܝܦ݂ܘܪܐ ܕܱ݁ܬ݂ܠܬ݂ܐ ܡܱܠܱܐܟ݂ܻܝܢ ܕܱ݁ܥܬ݂ܻܝܕ݂ܻܝܢ ܠܡܱܙܥܩܘ
Revelation 9:1 ܘܱܕ݂ܚܱܡܫܐ ܙܥܱܩ ܘܱܚܙܻܝܬ݂ ܟܱ݁ܘܟ݁ܒ݂ܐ ܕܱ݁ܢܦ݂ܱܠ ܡܢ ܫܡܱܝܐ ܥܱܠ ܐܱܪܥܐ ܘܐܬ݂ܻܝܗܒ݂ ܠܗ ܩܠܻܝܕ݂ܐ ܕ݁ܒ݂ܻܐܪܱܘܗ_ܝ ܕܱ݁ܬ݂ܗܘܡܐ
Revelation 9:2 ܘܱܣܠܩ ܬ݁ܢܢܐ ܡܢ ܒܻ݁ܐܪܐ ܐܱܝܟ݂ ܬ݁ܢܢܐ ܕܱ݁ܐܬ݁ܘܢܐ ܪܱܒ݁ܐ ܕ݁ܡܫܬ݁ܓ݂ܱܪ ܘܱܚܫܟ݂ ܫܡܫܐ ܘܐܐܱܪ ܡܢ ܬ݁ܢܢܐ ܕ݁ܒ݂ܻܐܪܐ
Revelation 9:3 ܘܡܢ ܬ݁ܢܢܐ ܢܦ݂ܱܩܘ ܩܱܡܨܐ ܥܱܠ ܐܱܪܥܐ ܘܐܬ݂ܻܝܗܒ݂ ܠܗܘܢ ܫܘܠܛܢܐ ܕܻ݁ܐܝܬ݂ ܠܥܩܱܪܒ݂ܐ ܕܱ݁ܐܪܥܐ
Revelation 9:4 ܘܐܬ݂ܐܡܱܪ ܠܗܘܢ ܕ݁ܠܐ ܢܱܗܪܘܢ ܠܥܣܒ݁ܗ ܕܱ݁ܐܪܥܐ ܘܱܠܟ݂ܠ ܝܘܪܩ ܐܦ݂ܠܐ ܠܻܐܝܠܢܐ ܐܠܐ ܐܢ ܠܱܒ݂ܢܱܝܢܫܐ ܐܱܝܠܝܢ ܕ݁ܠܱܝܬ݁ ܠܗܘܢ ܚܬ݂ܡܐ ܕܱ݁ܐܠܗܐ ܒ݁ܝܬ݂ ܥܱܝܢܱܝܗܘܢ
Revelation 9:5 ܘܐܬ݂ܻܝܗܒ݂ ܠܗܘܢ ܕ݁ܠܐ ܢܩܛܠܘܢ ܐܢܘܢ ܐܠܐ ܢܫܬܱ݁ܢܩܘܢ ܝܱܪܚܐ ܚܱܡܫܐ ܘܬ݂ܱܫܢܻܝܩܗܘܢ ܐܱܝܟ݂ ܬܱ݁ܫܢܻܝܩܐ ܕ݁ܥܩܱܪܒ݂ܐ ܡܐ ܕ݁ܢܦ݂ܠܐ ܥܱܠ ܐ_ܢܫ
Revelation 9:6 ܘܱܒ݂ܝܱܘܡܬ݂ܐ ܗܢܘܢ ܢܒ݂ܥܘܢ ܒ݁ܢܱܝܢܫܐ ܠܡܱܘܬ݁ܐ ܘܠܐ ܢܫܟ݁ܚܘܢܝܗ_ܝ ܘܢܬ݂ܪܱܓ݂ܪܓ݂ܘܢ ܠܱܡܡܬ݂ ܘܢܥܪܘܩ ܡܱܘܬ݁ܐ ܡܢܗܘܢ
Revelation 9:7 ܘܱܕ݂ܡܘܬ݂ܐ ܕ݁ܩܱܡܨܐ ܐܱܝܟ݂ ܕ݁ܡܘܬ݂ܐ ܕ݁ܪܱܟ݂ܫܐ ܕܱ݁ܡܛܱܝܒ݂ܻܝܢ ܠܱܩܪܒ݂ܐ ܘܥܱܠ ܪܻܫܱܝܗܘܢ ܐܱܝܟ݂ ܟ݁ܠܻܝܠܐ ܕܱ݁ܕ݂ܡܘܬ݂ܐ ܕ݁ܕ݂ܱܗܒ݂ܐ ܘܱܐܦܱ݁ܝܗܘܢ ܐܱܝܟ݂ ܐܱܦ݁ܐ ܕ݁ܐ_ܢܫܐ
Revelation 9:8 ܘܣܱܥܪܐ ܐܻܝܬ݂ ܠܗܘܢ ܐܱܝܟ݂ ܣܱܥܪܐ ܕ݁ܢܫܐ ܘܫܢܱܝܗܘܢ ܐܱܝܟ݂ ܕܱ݁ܐܪܝܱܘܬ݂ܐ
Revelation 9:9 ܘܻܐܝܬ݂ ܗ_ܘܐ ܠܗܘܢ ܫܪܝܢܐ ܐܱܝܟ݂ ܫܪܝܢܐ ܕ݁ܦ݂ܱܪܙܠܐ ܘܩܠܐ ܕ݁ܓ݂ܦܱ݁ܝܗܘܢ ܐܱܝܟ݂ ܩܠܐ ܕ݁ܡܱܪܟ݁ܒ݂ܬ݂ܐ ܕ݁ܪܱܟ݂ܫܐ ܣܱܓܻ݁ܝܐܐ ܕ݁ܪܗܛܻܝܢ ܠܱܩܪܒ݂ܐ
Revelation 9:10 ܘܻܐܝܬ݂ ܠܗܘܢ ܕ݁ܘܢܒ݁ܝܬ݂ܐ ܐܱܝܟ݂ ܕ݁ܡܘܬ݂ܐ ܕ݁ܥܩܱܪܒ݂ܐ ܘܥܘܩܣܐ ܕ݁ܝܢ ܒ݁ܕ݂ܘܢܒ݁ܝܬ݂ܗܘܢ ܘܫܘܠܛܢܗܘܢ ܠܡܱܗܪܘ ܠܱܒ݂ܢܱܝܢܫܐ ܝܱܪܚܐ ܚܱܡܫܐ
Revelation 9:11 ܘܻܐܝܬ݂ ܥܠܱܝܗܘܢ ܡܱܠܟ݁ܐ ܡܱܠܱܐܟ݂ܗ ܕܱ݁ܬ݂ܗܘܡܐ ܕܱ݁ܫܡܗ ܥܒ݂ܪܐܝܻܬ݂ ܥܱܒ݂ܱܕ݁ܘ ܘܱܐܪܡܐܝܻܬ݂ ܫܡܐ ܠܗ ܐܻܝܬ݂ ܫܪܐ
Revelation 9:12 ܘܝ ܚܱܕ݂ ܐܙܱܠ ܗܐ ܬ݁ܘܒ݂ ܐܬ݂ܝܢ ܬ݁ܪܝܢ ܘܝ
Revelation 9:13 ܒ݁ܬ݂ܱܪ ܗܠܝܢ ܡܱܠܱܐܟ݂ܐ ܕ݁ܫܬ݁ܐ ܙܥܱܩ ܘܫܡܥܬ݂ ܩܠܐ ܚܱܕ݂ ܡܢ ܐܱܪܒܱ݁ܥ ܩܱܪܢܬ݂ܗ ܕ݁ܡܱܕ݂ܒ݁ܚܐ ܕ݁ܕ݂ܱܗܒ݂ܐ ܕܱ݁ܩܕ݂ܡ ܐܱܠܗܐ
Revelation 9:14 ܕ݁ܐܡܱܪ ܠܡܱܠܱܐܟ݂ܐ ܫܬ݂ܻܝܬ݂ܝܐ ܕܻ݁ܐܝܬ݂ ܠܗ ܫܻܝܦ݂ܘܪܐ ܫܪܻܝ ܠܱܐܪܒ݁ܥܐ ܡܱܠܱܐܟ݂ܐ ܕܱ݁ܐܣܻܝܪܻܝܢ ܥܱܠ ܢܱܗܪܐ ܪܱܒ݁ܐ ܦ݁ܪܬ݂
Revelation 9:15 ܘܐܫܬ݁ܪܻܝܘ ܐܱܪܒ݁ܥܐ ܡܱܠܱܐܟ݂ܻܝܢ ܐܱܝܠܝܢ ܕܱ݁ܡܛܱܝܒ݂ܻܝܢ ܠܫܥܬ݂ܐ ܘܱܠܝܱܘܡܐ ܘܱܠܝܱܪܚܐ ܘܱܠܫܱܢ_ܬ݁ܐ ܕ݁ܢܩܛܠܘܢ ܬ݁ܘܠܬ݂ܐ ܕܱ݁ܒ݂ܢܱܝܢܫܐ
Revelation 9:16 ܘܡܢܝܢܐ ܕ݁ܚܱܝܠܱܘܬ݂ܐ ܕ݁ܦ݂ܱܪܫܐ ܬܱ݁ܪܬ݁ܝܢ ܪܒ݁ܘ ܪܒ݁ܘܢ ܫܡܥܬ݂ ܡܢܝܢܗܘܢ
Revelation 9:17 ܘܗܟ݂ܱܢܐ ܚܙܻܝܬ݂ ܪܱܟ݂ܫܐ ܒ݁ܚܙܘܐ ܘܠܱܕ݂ܝܬ݂ܒܻ݁ܝܢ ܥܠܱܝܗܘܢ ܐܻܝܬ݂ ܫܪܝܢܐ ܕ݁ܢܘܪܐ ܘܩܱܪܟ݂ܕ݂ܢܐ ܕ݁ܟ݂ܒ݂ܪܻܝܬ݂ܐ ܘܩܱܪܩܦ݂ܬ݂ܐ ܕ݁ܪܱܟ݂ܫܗܘܢ ܐܱܝܟ݂ ܩܱܪܩܦ݂ܬ݂ܐ ܕܱ݁ܐܪܝܱܘܬ݂ܐ ܘܡܢ ܦ݁ܘܡܗܘܢ ܢܦ݂ܩܐ ܢܘܪܐ ܘܟ݂ܒ݂ܪܻܝܬ݂ܐ ܘܱܬ݂ܢܢܐ
Revelation 9:18 ܘܡܢ ܗܠܝܢ ܬ݁ܠܬ݂ ܡܱܚܘܢ ܐܬ݂ܩܱܛܱܠܘ ܬ݁ܘܠܬ݂ܐ ܕܱ݁ܒ݂ܢܱܝܢܫܐ ܘܡܢ ܢܘܪܐ ܘܡܢ ܟ݁ܒ݂ܪܻܝܬ݂ܐ ܘܡܢ ܬ݁ܢܢܐ ܕ݁ܢܦ݂ܩ ܡܢ ܦ݁ܘܡܗܘܢ
Revelation 9:19 ܡܛܠ ܕ݁ܫܘܠܛܢܐ ܕ݁ܪܱܟ݂ܫܐ ܒ݁ܦ݂ܘܡܗܘܢ ܘܐܦ݂ ܒ݁ܕ݂ܘܢܒ݁ܝܬ݂ܗܘܢ
Revelation 9:20 ܘܫܱܪܟ݁ܐ ܕܱ݁ܒ݂ܢܱܝܢܫܐ ܕ݁ܠܐ ܐܬ݂ܩܛܱܠܘ ܒ݁ܡܱܚܘܬ݂ܐ ܗܠܝܢ ܘܠܐ ܬ݁ܒ݂ܘ ܡܢ ܥܒ݂ܕ݂ ܐܻܝܕ݂ܱܝܗܘܢ ܕ݁ܠܐ ܢܣܓ݁ܕ݂ܘܢ ܠܕ݂ܱܝܘܐ ܘܠܱܦ݂ܬ݂ܱܟ݂ܪܐ ܕ݁ܕ݂ܱܗܒ݂ܐ ܘܱܕ݂ܣܻܐܡܐ ܘܕ݂ܱܢܚܫܐ ܘܱܕ݂ܩܱܝܣܐ ܘܱܕ݂ܟ݂ܻܐܦ݂ܐ ܐܱܝܠܝܢ ܕ݁ܠܐ ܠܡܚܙܐ ܘܠܐ ܠܡܫܡܱܥ ܡܨܝܢ ܐܱܘ ܠܱܡܗܱܠܟ݂ܘ
Revelation 9:21 ܘܠܐ ܬ݁ܒ݂ܘ ܡܢ ܩܛܠܱܝܗܘܢ ܘܡܢ ܚܱܪܫܱܝܗܘܢ ܘܡܢ ܙܢܝܘܬ݂ܗܘܢ
Revelation 10:1 ܘܱܚܙܻܝܬ݂ ܐ_ܚܪܻܢܐ ܡܱܠܱܐܟ݂ܐ ܕܱ݁ܢܚܬ݂ ܡܢ ܫܡܱܝܐ ܘܱܡܥܱܛܱܦ݂ ܥܢܢܐ ܘܩܫܬ݁ܐ ܕܱ݁ܫܡܱܝܐ ܥܱܠ ܪܻܫܗ ܘܚܙܘܗ ܐܱܝܟ݂ ܫܡܫܐ ܘܪܓ݂ܠܱܘܗ_ܝ ܐܱܝܟ݂ ܥܱܡܘܕ݂ܐ ܕ݁ܢܘܪܐ
Revelation 10:2 ܘܻܐܝܬ݂ ܠܗ ܒܻ݁ܐܝܕ݂ܗ ܟ݁ܬ݂ܒ݂ܘܢܐ ܦ݁ܬ݂ܻܝܚܐ ܘܣܡ ܪܓ݂ܠܗ ܕ݁ܝܱܡܻܝܢܐ ܥܱܠ ܝܱܡܐ ܕ݁ܣܡܠܐ ܕ݁ܝܢ ܥܱܠ ܐܱܪܥܐ
Revelation 10:3 ܘܱܩܥܐ ܒ݁ܩܠܐ ܪܡܐ ܐܱܝܟ݂ ܐܱܪܝܐ ܕ݁ܓ݂ܣܱܪ ܘܟ݂ܱܕ݂ ܩܥܐ ܡܱܠܠܘ ܫܱܒ݂ܥܐ ܪܱܥܡܻܝܢ ܒ݁ܩܠܱܝܗܘܢ
Revelation 10:4 ܘܟ݂ܱܕ݂ ܡܱܠܠܘ ܫܱܒ݂ܥܐ ܪܱܥܡܻܝܢ ܡܛܱܝܒ݂ ܗ_ܘܻܝܬ݂ ܠܡܟ݂ܬܱ݁ܒ݂ ܘܫܡܥܬ݂ ܩܠܐ ܡܢ ܫܡܱܝܐ ܕ݁ܫܱܒ݂ܥܐ ܕ݁ܐܡܱܪ ܚܬ݂ܘܡ ܗܱܘ ܡܐ ܕ݁ܡܱܠܠܘ ܫܱܒ݂ܥܐ ܪܱܥܡܻܝܢ ܘܠܐ ܬ݁ܟ݂ܬ݁ܒ݂ܻܝܘܗ_ܝ
Revelation 10:5 ܘܡܱܠܱܐܟ݂ܐ ܗܱܘ ܕܱ݁ܚܙܻܝܬ݂ ܕ݁ܩܐܡ ܥܱܠ ܝܱܡܐ ܘܥܱܠ ܝܱܒ݂ܫܐ ܕܱ݁ܐܪܻܝܡ ܐܻܝܕ݂ܗ ܠܱܫܡܱܝܐ
Revelation 10:6 ܘܻܝܡܐ ܒ݁ܗܱܘ ܕ݁ܚܱܝ ܠܥܠܱܡ ܥܠܡܻܝܢ ܗܱܘ ܕܱ݁ܒ݂ܪܗ ܠܱܫܡܱܝܐ ܘܱܕ݂ܒ݂ܗ ܘܠܱܐܪܥܐ ܘܱܕ݂ܒ݂ܗ ܕ݁ܬ݂ܘܒ݂ ܙܱܒ݂ܢܐ ܠܐ ܢܗܘܐ
Revelation 10:7 ܐܠܐ ܒ݁ܝܱܘܡܬ݂ܐ ܕ݁ܡܱܠܱܐܟ݂ܐ ܕ݁ܫܱܒ݂ܥܐ ܡܐ ܕܱ݁ܥܬ݂ܻܝܕ݂ ܠܡܙܥܱܩ ܘܐܫܬܱ݁ܠܱܡ ܐ_ܪܙܗ ܕܱ݁ܐܠܗܐ ܗܱܘ ܕ݁ܣܱܒܱ݁ܪ ܠܥܱܒ݂ܕܱ݁ܘܗ_ܝ ܢܒ݂ܻܝܐ
Revelation 10:8 ܘܩܠܐ ܫܡܥܬ݂ ܡܢ ܫܡܱܝܐ ܬ݁ܘܒ݂ ܕܱ݁ܡܡܱܠܠ ܥܱܡܝ ܘܐܡܱܪ ܙܠ ܣܱܒ݂ ܠܱܟ݂ܬ݂ܒ݂ܘܢܐ ܕ݁ܒ݂ܻܐܝܕ݂ܗ ܕ݁ܡܱܠܱܐܟ݂ܐ ܕ݁ܩܐܡ ܥܱܠ ܐܱܪܥܐ ܘܥܱܠ ܝܱܡܐ
Revelation 10:9 ܘܐܙܠ_ܬ݂ ܠܘܬ݂ ܡܱܠܱܐܟ݂ܐ ܟܱ݁ܕ݂ ܐܡܱܪ ܐ_ܢܐ ܠܗ ܠܡܬܱ݁ܠ ܠܻܝ ܠܱܟ݂ܬ݂ܒ݂ܘܢܐ ܘܐܡܱܪ ܠܻܝ ܣܱܒ݂ ܘܱܐܟ݂ܘܠܝܗ_ܝ ܘܢܱܡܱܪ ܠܟ݂ ܟܱ݁ܪܣܟ݂ ܐܠܐ ܒ݁ܦ݂ܘܡܟ݂ ܢܗܘܐ ܐܱܝܟ݂ ܕ݁ܒ݂ܫܐ
Revelation 10:10 ܘܢܣܒ݁ܬ݂ ܠܱܟ݂ܬ݂ܒ݂ܘܢܐ ܡܢ ܐܻܝܕ݂ܗ ܕ݁ܡܱܠܱܐܟ݂ܐ ܘܐܟ݂ܱܠܬ݁ܗ ܘܻܐܝܬ݂ ܗ_ܘܐ ܒ݁ܦ݂ܘܡܝ ܐܱܝܟ݂ ܕ݁ܒ݂ܫܐ ܚܱܠܝܐ ܘܟ݂ܱܕ݂ ܐܟ݂ܱܠܬ݁ܗ ܡܪܱܬ݂ ܟܱ݁ܪܣܝ
Revelation 10:11 ܘܐܡܱܪ ܠܻܝ ܝܻܗܻܝܒ݂ ܠܟ݂ ܬ݁ܘܒ݂ ܙܱܒ݂ܢܐ ܠܡܬ݂ܢܱܒ݁ܝܘ ܥܱܠ ܥܱܡ_ܡܐ ܘܐܡܘܬ݂ܐ ܘܠܫܢܐ ܘܡܱܠܟ݁ܐ ܣܱܓܻ݁ܝܐܐ
Revelation 11:1 ܘܐܬ݂ܻܝܗܒ݂ ܠܻܝ ܩܱܢܝܐ ܕ݁ܡܘܬ݂ܐ ܕ݁ܫܱܒ݂ܛܐ ܘܩܐܡ ܗ_ܘܐ ܡܱܠܱܐܟ݂ܐ ܘܐܡܱܪ ܩܘܡ ܘܱܡܫܘܚ ܠܗܱܝܟ݁ܠܐ ܕܱ݁ܐܠܗܐ ܘܱܠܡܱܕ݂ܒ݁ܚܐ ܘܠܱܐܝܠܝܢ ܕ݁ܣܓ݂ܕܻ݁ܝܢ ܒ݁ܗ
Revelation 11:2 ܘܱܠܕ݂ܪܬ݁ܐ ܕܱ݁ܠܓ݂ܱܘ ܡܢ ܗܱܝܟ݁ܠܐ ܐܱܦ݁ܩ ܡܢ ܠܒ݂ܱܪ ܘܠܐ ܬ݁ܡܫܚܻܝܗ ܡܛܠ ܕ݁ܐܬ݂ܝܱܗܒܱ݁ܬ݂ ܠܥܱܡ_ܡܐ ܘܠܱܡܕ݂ܻܝܢ_ܬ݁ܐ ܩܱܕܻ݁ܝܫܬ݁ܐ ܢܕ݂ܘܫܘܢ ܝܱܪܚܐ ܐܱܪܒ݁ܥܻܝܢ ܘܱܬ݂ܪܝܢ
Revelation 11:3 ܘܐܬ݁ܠ ܠܱܬ݂ܪܝܢ ܣܗܕܱ݁ܝ ܠܡܬ݂ܢܱܒ݁ܝܘ ܝܱܘܡܻܝܢ ܐܠܦ݂ ܘܡܱܐܬ݂ܝܢ ܘܫܬܻ݁ܝܢ ܟܱ݁ܕ݂ ܥܛܻܝܦ݂ܻܝܢ ܣܱܩܐ
Revelation 11:4 ܗܠܝܢ ܐܢܘܢ ܬ݁ܪܝܢ ܙܱܝܬܻ݁ܝܢ ܘܬ݂ܱܪܬ݁ܝܢ ܡܢܪܢ ܕܱ݁ܩܕ݂ܡ ܡܪܐ ܕ݁ܟ݂ܠܗ ܐܱܪܥܐ ܩܝܡܻܝܢ
Revelation 11:5 ܘܡܱܢ ܕ݁ܒ݂ܥܐ ܕ݁ܢܱܗܱܪ ܐܢܘܢ ܢܦ݂ܩܐ ܢܘܪܐ ܡܢ ܦ݁ܘܡܗܘܢ ܘܐܟ݂ܠܐ ܠܱܒ݂ܥܠܕ݁ܒ݂ܒ݂ܱܝܗܘܢ ܘܠܱܐܝܢܐ ܕ݁ܨܒ݂ܐ ܕ݁ܢܱܗܱܪ ܐܢܘܢ ܗܟ݂ܱܢ ܝܻܗܻܝܒ݂ ܠܗܘܢ ܠܡܬ݂ܩܛܠܘ
Revelation 11:6 ܘܗܠܝܢ ܐܻܝܬ݂ ܠܗܘܢ ܫܘܠܛܢܐ ܕ݁ܢܐܚܕ݁ܘܢ ܠܱܫܡܱܝܐ ܕ݁ܠܐ ܢܚܘܬ݂ ܡܛܪܐ ܒ݁ܝܱܘܡܬ݂ܐ ܕܱ݁ܢܒ݂ܻܝܘܬ݂ܗܘܢ ܘܻܐܝܬ݂ ܠܗܘܢ ܫܘܠܛܢܐ ܕ݁ܢܱܗܦ݁ܟ݂ܘܢ ܡܱܝܐ ܠܱܕ݂ܡܐ ܘܱܕ݂ܢܡܚܘܢ ܠܱܐܪܥܐ ܒ݁ܟ݂ܠ ܡܱܚܘܢ ܟ݁ܡܐ ܕ݁ܢܨܒ݁ܘܢ
Revelation 11:7 ܘܡܐ ܕ݁ܫܱܡܠܻܝܘ ܣܗܕ݁ܘܬ݂ܗܘܢ ܚܱܝܘܬ݂ܐ ܕ݁ܣܠܩܐ ܡܢ ܝܱܡܐ ܬ݁ܥܒ݁ܕ݂ ܥܱܡܗܘܢ ܩܪܒ݂ܐ ܘܬ݂ܙܟ݁ܐ ܐܢܘܢ ܘܬ݂ܩܛܘܠ ܐܢܘܢ
Revelation 11:8 ܘܱܫܠܱܕܱ݁ܝܗܘܢ ܥܱܠ ܫܘܩܐ ܕܱ݁ܡܕ݂ܻܝܢ_ܬ݁ܐ ܪܱܒ݁ܬ݂ܐ ܐܱܝܕ݂ܐ ܕ݁ܡܬ݂ܩܱܪܝܐ ܪܘܚܢܐܝܻܬ݂ ܣܕ݂ܘܡ ܘܡܨܪܝܢ ܐܱܝܟ݁ܐ ܕ݁ܡܪܗܘܢ ܐܨܛܠܒ݂
Revelation 11:9 ܘܚܙܝܢ ܡܢ ܐܡܘܬ݂ܐ ܘܫܱܪܒ݁ܬ݂ܐ ܘܠܫܢܐ ܘܥܱܡ_ܡܐ ܠܱܫܠܱܕܱ݁ܝܗܘܢ ܬ݁ܠܬ݂ܐ ܝܱܘܡܻܝܢ ܘܦ݂ܠܓ݁ܗ ܘܠܱܫܠܱܕܱ݁ܝܗܘܢ ܠܐ ܢܫܒ݁ܩܘܢ ܠܡܬ݁ܬ݁ܣܡܘ ܒ݁ܩܱܒ݂ܪܐ
Revelation 11:10 ܘܥܡܘܪܝܗ ܕܱ݁ܐܪܥܐ ܢܚܕ݁ܘܢ ܥܠܱܝܗܘܢ ܘܢܬ݂ܦܱ݁ܨܚܘܢ ܘܡܱܘܗܒ݂ܬ݂ܐ ܢܫܱܕ݁ܪܘܢ ܠܱܚܕ݂ܕ݂ܐ ܡܛܠ ܬ݁ܪܝܢ ܢܒ݂ܻܝܻܝܢ ܕ݁ܫܱܢܩܘ ܠܥܡܘܪܝܗ ܕܱ݁ܐܪܥܐ
Revelation 11:11 ܘܡܢ ܒ݁ܬ݂ܱܪ ܬ݁ܠܬ݂ܐ ܝܱܘܡܻܝܢ ܘܦ݂ܠܓ݁ܗ ܪܘܚܐ ܚܱܝܬ݂ܐ ܡܢ ܐܱܠܗܐ ܥܠܱܬ݂ ܒ݁ܗܘܢ ܘܩܡܘ ܥܱܠ ܪܓ݂ܠܱܝܗܘܢ ܘܪܘܚܐ ܕ݁ܚܱܝܐ ܢܦ݂ܠܱܬ݂ ܥܠܱܝܗܘܢ ܘܕ݂ܚܠܬ݂ܐ ܪܱܒ݁ܬ݂ܐ ܗܘܬ݂ ܥܱܠ ܐܱܝܠܝܢ ܕ݁ܚܙܝܢ ܠܗܘܢ
Revelation 11:12 ܘܱܫܡܱܥܘ ܩܠܐ ܪܱܒ݁ܐ ܡܢ ܫܡܱܝܐ ܕ݁ܐܡܱܪ ܠܗܘܢ ܣܱܩܘ ܠܟ݂ܐ ܘܱܣܠܩܘ ܠܱܫܡܱܝܐ ܒܱ݁ܥܢܢܐ ܘܡܱܨܕ݂ܻܝܢ ܒ݁ܗܘܢ ܒ݁ܥܠܕ݁ܒ݂ܒ݂ܱܝܗܘܢ
Revelation 11:13 ܘܱܒ݂ܫܥܬ݂ܐ ܗܝ ܗܘܐ ܙܱܘܥܐ ܪܱܒ݁ܐ ܘܚܱܕ݂ ܡܢ ܥܣܪܐ ܕܱ݁ܡܕ݂ܻܝܢ_ܬ݁ܐ ܢܦ݂ܱܠܘ ܘܐܬ݂ܩܱܛܱܠܘ ܒ݁ܙܱܘܥܐ ܫܡܗܐ ܕ݁ܓ݂ܱܒ݂ܪܐ ܐܱܠܦ݂ܐ ܫܱܒ݂ܥܐ ܘܱܕ݂ܫܱܪܟ݁ܐ ܗܘܱܘ ܒ݁ܕ݂ܚܠܬ݂ܐ ܘܝܱܗ_ܒ݂ܘܢ ܬ݁ܫܒ݁ܘܚܬ݁ܐ ܠܱܐܠܗܐ ܕ݁ܒ݂ܱܫܡܱܝܐ
Revelation 11:14 ܗܐ ܬ݁ܪܝܢ ܘܝ ܐܙܱܠܘ ܘܗܐ ܘܝ ܕܱ݁ܬ݂ܠܬ݂ܐ ܐܬ݂ܐ ܡܚܕ݂ܐ
Revelation 11:15 ܘܡܱܠܱܐܟ݂ܐ ܕ݁ܫܱܒ݂ܥܐ ܙܥܱܩ ܘܱܗܘܱܘ ܩܠܐ ܪܱܘܪܒ݂ܐ ܒܱ݁ܫܡܱܝܐ ܕ݁ܐܡܪܻܝܢ ܗܘܬ݂ ܡܱܠܟ݁ܘܬ݂ܗ ܕ݁ܥܠܡܐ ܕܱ݁ܐܠܗܱܢ ܘܕ݂ܱܡܫܻܝܚܗ ܘܱܐܡܠܟ݂ ܠܥܠܱܡ ܥܠܡܻܝܢ
Revelation 11:16 ܘܥܣܪܻܝܢ ܘܱܐܪܒ݁ܥܐ ܩܱܫܻܝܫܐ ܐܱܝܠܝܢ ܕܱ݁ܩܕ݂ܡ ܐܱܠܗܐ ܝܬ݂ܒܻ݁ܝܢ ܥܱܠ ܟ݁ܘܪܣܱܘܬ݂ܗܘܢ ܢܦ݂ܱܠܘ ܥܱܠ ܐܱܦܱ݁ܝܗܘܢ ܘܱܣܓ݂ܕ݂ܘ ܠܱܐܠܗܐ
Revelation 11:17 ܠܡܻܐܡܱܪ ܡܱܘܕ݁ܝܢܱܢ ܠܟ݂ ܡܪܝܐ ܐܱܠܗܐ ܐܱܚܻܝܕ݂ ܟ݁ܠ ܕܻ݁ܐܝܬ݂ܱܘܗ_ܝ ܘܻܐܝܬ݂ܱܘܗ_ܝ ܗ_ܘܐ ܕܱ݁ܢܣܱܒ݂ܬ݁ ܒ݁ܚܱܝܠܟ݂ ܪܱܒ݁ܐ ܘܱܐܡܠܟ݂ܬ݁
Revelation 11:18 ܘܥܱܡ_ܡܐ ܪܓ݂ܙܘ ܘܐܬ݂ܐ ܪܘܓ݂ܙܟ݂ ܘܙܱܒ݂ܢܐ ܕ݁ܡܻܝܬ݂ܐ ܕ݁ܢܬ݁ܕ݂ܻܝܢܘܢ ܘܬ݂ܬ݁ܠ ܐܱܓ݂ܪܐ ܠܥܱܒ݂ܕܱ݁ܝܟ݁ ܢܒ݂ܻܝܐ ܘܱܠܩܱܕܻ݁ܝܫܐ ܘܱܠܕ݂ܚܠܱܝ ܫܡܟ݂ ܠܱܙܥܘܪܐ ܥܱܡ ܪܱܘܪܒ݂ܐ ܘܱܬ݂ܚܱܒ݁ܠ ܠܱܐܝܠܝܢ ܕ݁ܚܱܒ݁ܠܘ ܠܱܐܪܥܐ
Revelation 11:19 ܘܐܬ݂ܦ݁ܬ݂ܱܚ ܗܱܝܟ݁ܠܐ ܒܱ݁ܫܡܱܝܐ ܘܐܬ݂ܚܱܙܝܱܬ݂ ܩܻܝܒ݂ܘܬ݂ܐ ܕ݁ܕ݂ܻܝܱܬ݂ܻܩܻܐ ܕܻ݁ܝܠܗ ܒ݁ܗܱܝܟ݁ܠܐ ܘܱܗܘܱܘ ܒܱ݁ܪܩܐ ܘܪܱܥܡܐ ܘܩܠܐ ܘܢܱܘܕ݁ܐ ܘܒ݂ܱܪܕ݂ܐ ܪܱܒ݁ܐ
Revelation 12:1 ܘܐܬ݂ܐ ܪܱܒ݁ܬ݂ܐ ܐܬ݂ܚܱܙܝܱܬ݂ ܒܱ݁ܫܡܱܝܐ ܐܱܢ_ܬ݁ܬ݂ܐ ܕܱ݁ܥܛܻܝܦ݂ܐ ܫܡܫܐ ܘܣܱܗܪܐ ܬ݁ܚܝܬ݂ ܪܓ݂ܠܝܗ ܘܱܟ݂ܠܻܝܠܐ ܕ݁ܟ݂ܱܘܟ݁ܒ݂ܐ ܬ݁ܪܥܣܱܪ ܥܱܠ ܪܻܫܗ
Revelation 12:2 ܘܒ݂ܱܛܢܐ ܘܩܥܝܐ ܘܱܡܚܱܒ݁ܠܢ ܐܦ݂ ܡܫܬܱ݁ܢܩܐ ܕ݁ܬ݂ܻܐܠܱܕ݂
Revelation 12:3 ܘܐܬ݂ܚܱܙܝܱܬ݂ ܐܬ݂ܐ ܐ_ܚܪܻܬ݂ܐ ܒܱ݁ܫܡܱܝܐ ܘܗܐ ܬܱ݁ܢܻܝܢܐ ܪܱܒ݁ܐ ܕ݁ܢܘܪܐ ܕܻ݁ܐܝܬ݂ ܠܗ ܫܱܒ݂ܥܐ ܪܻܫܻܝܢ ܘܱܥܣܱܪ ܩܱܪܢܬ݂ܐ ܘܥܱܠ ܪܻܫܱܘܗ_ܝ ܫܱܒ݂ܥܐ ܬ݁ܐܓ݂ܻܝܢ
Revelation 12:4 ܘܕ݂ܘܢܒ݁ܗ ܓ݁ܪܫܐ ܠܬ݂ܘܠܬ݂ܐ ܕ݁ܟ݂ܱܘܟ݁ܒ݂ܐ ܕ݁ܒ݂ܱܫܡܱܝܐ ܘܱܐܪܡܻܝ ܐܢܘܢ ܥܱܠ ܐܱܪܥܐ ܘܬ݂ܱܢܻܝܢܐ ܩܐܡ ܗ_ܘܐ ܩܕ݂ܡ ܐܱܢ_ܬ݁ܬ݂ܐ ܕܱ݁ܥܬ݂ܻܝܕ݂ܐ ܕ݁ܬ݂ܻܐܠܱܕ݂ ܕ݁ܡܐ ܕ݁ܝܠܕܱ݁ܬ݂ ܢܐܟ݂ܠܻܝܘܗ_ܝ ܠܱܒ݂ܪܗ
Revelation 12:5 ܘܝܠܕܱ݁ܬ݂ ܒ݁ܪܐ ܕ݁ܟ݂ܪܐ ܗܱܘ ܕܱ݁ܥܬ݂ܻܝܕ݂ ܠܡܪܥܐ ܠܟ݂ܠܗܘܢ ܥܱܡ_ܡܐ ܒ݁ܫܱܒ݂ܛܐ ܕ݁ܦ݂ܱܪܙܠܐ ܘܐܬ݂ܚܛܦ݂ ܒ݁ܪܗ ܠܘܬ݂ ܐܱܠܗܐ ܘܱܠܘܬ݂ ܟ݁ܘܪܣܝܗ
Revelation 12:6 ܘܱܐܢ_ܬ݁ܬ݂ܐ ܥܪܩܱܬ݂ ܠܚܘܪܒ݁ܐ ܐܱܬ݂ܱܪ ܕܻ݁ܐܝܬ݂ ܗ_ܘܐ ܠܗ ܬܱ݁ܡܢ ܕ݁ܘܟ݁ܬ݂ܐ ܕܱ݁ܡܛܱܝܒ݂ܐ ܡܢ ܐܱܠܗܐ ܕܱ݁ܢܬ݂ܱܪܣܘܢܗ ܝܱܘܡܻܝܢ ܐܠܦ݂ ܘܡܱܐܬ݂ܝܢ ܘܫܬܻ݁ܝܢ
Revelation 12:7 ܘܱܗܘܐ ܩܪܒ݂ܐ ܒܱ݁ܫܡܱܝܐ ܡܻܝܟ݂ܐܝܠ ܘܡܱܠܱܐܟ݂ܱܘܗ_ܝ ܡܱܩܪܒ݂ܻܝܢ ܥܱܡ ܬܱ݁ܢܻܝܢܐ ܘܬ݂ܱܢܻܝܢܐ ܘܡܱܠܱܐܟ݂ܱܘܗ_ܝ ܐܱܩܪܒ݂ܘ
Revelation 12:8 ܘܠܐ ܐܬ݂ܡܨܻܝܘ ܘܠܐ ܐܱܬ݂ܪܐ ܐܫܬ݁ܟ݂ܱܚ ܠܗܘܢ ܒܱ݁ܫܡܱܝܐ
Revelation 12:9 ܘܐܬ݂ܪܡܻܝ ܬܱ݁ܢܻܝܢܐ ܪܱܒ݁ܐ ܗܱܘ ܚܘܝܐ ܪܻܫܐ ܗܱܘ ܕ݁ܡܬ݂ܩܪܐ ܐܟ݂ܠܩܱܪܨܐ ܘܣܛܢܐ ܗܱܘ ܕܱ݁ܐܛܥܻܝ ܠܟ݂ܠܗ ܐܱܪܥܐ ܘܐܬ݂ܪܡܻܝ ܥܱܠ ܐܱܪܥܐ ܘܡܱܠܱܐܟ݂ܱܘܗ_ܝ ܥܱܡܗ ܐܬ݂ܪܡܻܝܘ
Revelation 12:10 ܘܫܡܥܬ݂ ܩܠܐ ܪܱܒ݁ܐ ܡܢ ܫܡܱܝܐ ܕ݁ܐܡܱܪ ܗܐ ܗܘܐ ܫܘ_ܘܙܒ݂ܐ ܘܚܱܝܠܐ ܘܡܱܠܟ݁ܘܬ݂ܐ ܕܱ݁ܐܠܗܱܢ ܕ݁ܐܬ݂ܪܡܻܝ ܡܣܘܪܐ ܕܱ݁ܐܚܱܝܢ ܗܱܘ ܕ݁ܡܣܱܪ ܗ_ܘܐ ܠܗܘܢ ܠܻܠܝܐ ܘܻܐܝܡܡܐ ܩܕ݂ܡ ܐܱܠܗܱܢ
Revelation 12:11 ܘܗܢܘܢ ܙܟ݂ܱܘ ܒܱ݁ܕ݂ܡܐ ܕ݁ܐܡܪܐ ܘܱܒ݂ܝܱܕ݂ ܡܠܬ݂ܐ ܕ݁ܣܗܕ݁ܘܬ݂ܗ ܘܠܐ ܐܱܚܒ݂ܘ ܢܱܦ݂ܫܗܘܢ ܥܕ݂ܱܡܐ ܠܡܱܘܬ݁ܐ
Revelation 12:12 ܡܛܠܗܢܐ ܫܡܱܝܐ ܐܬ݂ܦܱ݁ܨܚܘ ܘܱܐܝܠܝܢ ܕܱ݁ܒ݂ܗܘܢ ܫܪܝܢ ܘܝ ܠܱܐܪܥܐ ܘܱܠܝܱܡܐ ܥܱܠ ܕ݁ܢܚܬ݂ ܐܟ݂ܠܩܱܪܨܐ ܠܘܬ݂ܗܘܢ ܕܻ݁ܐܝܬ݂ ܠܗ ܚܡܬ݁ܐ ܪܱܒ݁ܬ݂ܐ ܟܱ݁ܕ݂ ܝܕ݂ܱܥ ܕ݁ܩܱܠܻܝܠ ܙܱܒ݂ܢܐ ܐܻܝܬ݂ ܠܗ
Revelation 12:13 ܘܟ݂ܱܕ݂ ܚܙܐ ܬܱ݁ܢܻܝܢܐ ܕ݁ܐܬ݂ܪܡܻܝ ܥܱܠ ܐܱܪܥܐ ܪܕ݂ܱܦ݂ ܠܱܐܢ_ܬ݁ܬ݂ܐ ܐܱܝܕ݂ܐ ܕ݁ܝܠܕܱ݁ܬ݂ ܕ݁ܟ݂ܪܐ
Revelation 12:14 ܘܐܬ݂ܻܝܗܒ݂ ܠܱܐܢ_ܬ݁ܬ݂ܐ ܬ݁ܪܝܢ ܓ݁ܦܻ݁ܝܢ ܕ݁ܢܫܪܐ ܪܱܒ݁ܐ ܕ݁ܬ݂ܦ݂ܪܱܚܝ ܠܚܘܪܒ݁ܐ ܠܕ݂ܘܟ݁ܬ݂ܗ ܠܡܬ݁ܬܱ݁ܪܣܝܘ ܬܱ݁ܡܢ ܥܕ݁ܢ ܥܕ݁ܢܻܝܢ ܘܦ݂ܠܓ݁ܘܬ݂ ܥܕ݁ܢ ܡܢ ܩܕ݂ܡ ܐܱܦܱ݁ܘܗ_ܝ ܕ݁ܚܘܝܐ
Revelation 12:15 ܘܱܐܪܡܻܝ ܚܘܝܐ ܡܢ ܦ݁ܘܡܗ ܒ݁ܬ݂ܱܪ ܐܱܢ_ܬ݁ܬ݂ܐ ܡܱܝܐ ܐܱܝܟ݂ ܢܱܗܪܐ ܕܱ݁ܫܩܻܝܠܱܬ݂ ܡܱܝܐ ܢܥܒ݁ܕ݂ܻܝܗ
Revelation 12:16 ܘܥܱܕ݁ܪܱܬ݂ ܐܱܪܥܐ ܠܱܐܢ_ܬ݁ܬ݂ܐ ܘܦ݂ܬ݂ܚܱܬ݂ ܐܱܪܥܐ ܦ݁ܘܡܗ ܘܱܒ݂ܠܱܥܬ݂ܗ ܠܢܱܗܪܐ ܗܱܘ ܕܱ݁ܐܪܡܻܝ ܬܱ݁ܢܻܝܢܐ ܡܢ ܦ݁ܘܡܗ
Revelation 12:17 ܘܱܪܓ݂ܙ ܬܱ݁ܢܻܝܢܐ ܥܱܠ ܐܱܢ_ܬ݁ܬ݂ܐ ܘܐܙܱܠ ܠܡܥܒܱ݁ܕ݂ ܩܪܒ݂ܐ ܥܱܡ ܫܱܪܟ݁ܐ ܕ݁ܙܱܪܥܗ ܗܠܝܢ ܕ݁ܢܛܪܻܝܢ ܦ݁ܘܩܕ݁ܢܱܘܗ_ܝ ܕܱ݁ܐܠܗܐ ܘܻܐܝܬ݂ ܠܗܘܢ ܣܗܕ݁ܘܬ݂ܗ ܕ݁ܝܫܘܥ
Revelation 13:1 ܘܩܡܬ݂ ܥܱܠ ܚܠܐ ܕ݁ܝܱܡܐ ܘܱܚܙܻܝܬ݂ ܕ݁ܣܠܩܐ ܚܱܝܘܬ݂ܐ ܡܢ ܝܱܡܐ ܕܻ݁ܐܝܬ݂ ܠܗ ܥܣܱܪ ܩܱܪܢܢ ܘܱܫܒ݂ܱܥ ܩܱܪܩܦ݂ܢ ܘܥܱܠ ܩܱܪܢܬ݂ܗ ܥܣܪܐ ܬ݁ܐܓ݂ܻܝܢ ܘܥܱܠ ܩܱܪܩܦ݂ܬ݂ܗ ܫܡܐ ܕ݁ܓ݂ܘܕ݁ܦ݂ܐ
Revelation 13:2 ܘܚܱܝܘܬ݂ܐ ܗܝ ܕܱ݁ܚܙܻܝܬ݂ ܕ݁ܡܘܬ݂ܐ ܗ_ܘܬ݂ ܕ݁ܢܡܪܐ ܘܪܓ݂ܠܝܗ ܐܱܝܟ݂ ܕ݁ܕ݂ܒ݁ܐ ܘܦ݂ܘܡܗ ܐܱܝܟ݂ ܕܱ݁ܐܪܝܱܘܬ݂ܐ ܘܝܱܗ_ܒ݂ ܠܗ ܬܱ݁ܢܻܝܢܐ ܚܱܝܠܗ ܘܟ݂ܘܪܣܝܗ ܘܫܘܠܛܢܐ ܪܱܒ݁ܐ
Revelation 13:3 ܘܱܚܕ݂ܐ ܡܢ ܩܱܪܩܦ݂ܬ݂ܗ ܐܱܝܟ݂ ܦ݁ܥܻܝܥܬ݁ܐ ܠܡܱܘܬ݁ܐ ܘܱܡܚܘܬ݂ܐ ܕ݁ܡܱܘܬ݁ܗ ܐܬ݂ܱܐܣܝܱܬ݂ ܘܐܬ݁ܕܱ݁ܡܪܱܬ݂ ܟ݁ܠܗ ܐܱܪܥܐ ܒ݁ܬ݂ܱܪ ܚܱܝܘܬ݂ܐ
Revelation 13:4 ܘܱܣܓ݂ܕ݂ܘ ܠܬ݂ܱܢܻܝܢܐ ܕ݁ܝܱܗ_ܒ݂ ܫܘܠܛܢܐ ܠܚܱܝܘܬ݂ܐ ܘܱܣܓ݂ܕ݂ܘ ܠܚܱܝܘܬ݂ܐ ܠܡܻܐܡܱܪ ܡܱܢܘ ܕ݁ܕ݂ܡܐ ܠܚܱܝܘܬ݂ܐ ܗܕ݂ܐ ܘܡܱܢܘ ܡܫܟܱ݁ܚ ܠܡܱܩܪܒ݂ܘ ܥܱܡܗ
Revelation 13:5 ܘܐܬ݂ܻܝܗܒ݂ ܠܗ ܦ݁ܘܡܐ ܕܱ݁ܡܡܱܠܠ ܪܱܘܪܒ݂ܬ݂ܐ ܘܓ݂ܘܕ݁ܦ݂ܐ ܘܐܬ݂ܻܝܗܒ݂ ܠܗ ܫܘܠܛܢܐ ܠܡܥܒܱ݁ܕ݂ ܝܱܪܚܐ ܐܱܪܒ݁ܥܻܝܢ ܘܱܬ݂ܪܝܢ
Revelation 13:6 ܘܦ݂ܬ݂ܚܱܬ݂ ܦ݁ܘܡܗ ܠܱܡܓ݂ܱܕ݁ܦ݂ܘ ܩܕ݂ܡ ܐܱܠܗܐ ܕܱ݁ܬ݂ܓ݂ܱܕ݁ܦ݂ܝ ܒܱ݁ܫܡܐ ܘܱܒ݂ܡܱܫܪܝܐ ܕܱ݁ܐܝܠܝܢ ܕܱ݁ܫܪܝܢ ܒܱ݁ܫܡܱܝܐ
Revelation 13:7 ܘܐܬ݂ܻܝܗܒ݂ ܠܗ ܠܡܥܒܱ݁ܕ݂ ܩܪܒ݂ܐ ܥܱܡ ܩܱܕܻ݁ܝܫܐ ܘܱܠܡܙܟ݁ܐ ܐܢܘܢ ܘܐܬ݂ܻܝܗܒ݂ ܠܗ ܫܘܠܛܢܐ ܥܱܠ ܟ݁ܠܗܝܢ ܫܱܪܒ݁ܬ݂ܐ ܘܐܡܘܬ݂ܐ ܘܠܫܢܐ ܘܥܱܡ_ܡܐ
Revelation 13:8 ܘܢܣܓ݁ܕ݂ܘܢ ܠܗ ܟ݁ܠܗܘܢ ܥܡܘܪܝܗ ܕܱ݁ܐܪܥܐ ܗܢܘܢ ܐܱܝܠܝܢ ܕ݁ܠܐ ܟ݁ܬ݂ܻܝܒ݂ܻܝܢ ܒܱ݁ܟ݂ܬ݂ܒ݂ܐ ܕ݁ܚܱܝܐ ܗܱܘ ܕ݁ܐܡܪܐ ܩܛܻܝܠܐ ܩܕ݂ܡ ܬܱ݁ܪܡܝܬ݂ܗ ܕ݁ܥܠܡܐ
Revelation 13:9 ܡܱܢ ܕܻ݁ܐܝܬ݂ ܠܗ ܐܕ݂ܢܐ ܢܫܡܱܥ
Revelation 13:10 ܡܱܢ ܕܱ݁ܒ݂ܫܒ݂ܝܐ ܡܱܘܒ݁ܠ ܒ݁ܫܒ݂ܝܐ ܐܙܠ ܘܱܐܝܢܐ ܕܱ݁ܒ݂ܚܱܪܒ݁ܐ ܩܛܠ ܒ݁ܚܱܪܒ݁ܐ ܢܬ݂ܩܛܠ ܗܪܟ݁ܐ ܗ_ܝ ܗܱܝܡܢܘܬ݂ܐ ܘܱܡܣܱܝܒ݁ܪܢܘܬ݂ܐ ܕ݁ܩܱܕܻ݁ܝܫܐ
Revelation 13:11 ܘܱܚܙܻܝܬ݂ ܚܱܝܘܬ݂ܐ ܐ_ܚܪܻܬ݂ܐ ܕ݁ܣܠܩܐ ܡܢ ܐܱܪܥܐ ܘܻܐܝܬ݂ ܗ_ܘܐ ܠܗ ܬܱ݁ܪܬ݁ܝܢ ܩܱܪܢܢ ܘܕ݂ܡܝܐ ܠܐܡܪܐ ܘܱܡܡܱܠܠܐ ܗ_ܘܬ݂ ܐܱܝܟ݂ ܬܱ݁ܢܻܝܢܐ
Revelation 13:12 ܘܫܘܠܛܢܐ ܕ݁ܚܱܝܘܬ݂ܐ ܩܱܕ݂ܡܝܬ݁ܐ ܟ݁ܠܗ ܬ݁ܥܒ݁ܕ݂ ܩܕ݂ܡܱܘܗ_ܝ ܘܬ݂ܥܒ݁ܕ݂ ܠܱܐܪܥܐ ܘܠܱܕ݂ܥܡܪܻܝܢ ܒ݁ܗ ܘܢܣܓ݁ܕ݂ܘܢ ܠܚܱܝܘܬ݂ܐ ܩܱܕ݂ܡܝܬ݁ܐ ܗܝ ܕ݁ܐܬ݂ܚܱܠܡܱܬ݂ ܡܚܘܬ݂ܐ ܕ݁ܡܱܘܬ݁ܗ
Revelation 13:13 ܘܬ݂ܥܒ݁ܕ݂ ܐܬ݂ܘܬ݂ܐ ܪܱܘܪܒ݂ܬ݂ܐ ܐܱܝܟܱ݁ܢܐ ܕ݁ܢܘܪܐ ܬ݁ܥܒ݁ܕ݂ ܠܡܚܱܬ݂ ܡܢ ܫܡܱܝܐ ܥܱܠ ܐܱܪܥܐ ܩܕ݂ܡ ܒ݁ܢܱܝܢܫܐ
Revelation 13:14 ܘܬ݂ܱܛܥܐ ܠܱܕ݂ܥܡܪܻܝܢ ܥܱܠ ܐܱܪܥܐ ܒ݁ܝܱܕ݂ ܐܬ݂ܘܬ݂ܐ ܕ݁ܐܬ݂ܻܝܗܒ݂ ܠܗ ܠܡܥܒܱ݁ܕ݂ ܩܕ݂ܡ ܚܱܝܘܬ݂ܐ ܠܡܻܐܡܱܪ ܠܱܕ݂ܥܡܪܻܝܢ ܥܱܠ ܐܱܪܥܐ ܠܡܥܒܱ݁ܕ݂ ܨܱܠܡܐ ܠܚܱܝܘܬ݂ܐ ܐܱܝܕ݂ܐ ܕܻ݁ܐܝܬ݂ ܠܗ ܡܚܘܬ݂ܐ ܕ݁ܚܱܪܒ݁ܐ ܘܱܚܝܬ݂
Revelation 13:15 ܘܐܬ݂ܻܝܗܒ݂ ܠܗ ܕ݁ܬ݂ܬ݁ܠ ܪܘܚܐ ܠܨܱܠܡܐ ܕ݁ܚܱܝܘܬ݂ܐ ܘܬ݂ܥܒ݁ܕ݂ ܕ݁ܟ݂ܠ ܕ݁ܠܐ ܢܣܓ݁ܕ݂ܘܢ ܠܗ ܠܨܱܠܡܐ ܕ݁ܚܱܝܘܬ݂ܐ ܢܬ݂ܩܱܛܠܘܢ
Revelation 13:16 ܘܬ݂ܥܒ݁ܕ݂ ܠܟ݂ܠܗܘܢ ܙܥܘܪܐ ܘܪܱܘܪܒ݂ܐ ܥܱܬܻ݁ܝܪܐ ܘܡܣܟܻ݁ܢܐ ܡܪܱܝܐ ܘܥܱܒ݂ܕ݁ܐ ܕ݁ܢܬ݂ܻܝܗܒ݂ ܠܗܘܢ ܪܘܫܡܐ ܥܱܠ ܐܻܝܕ݂ܱܝܗܘܢ ܕ݁ܝܱܡܻܝܢܐ ܐܱܘ ܥܱܠ ܒ݁ܝܬ݂ ܥܱܝܢܱܝܗܘܢ
Revelation 13:17 ܕ݁ܠܐ ܐ_ܢܫ ܢܙܒ݁ܢ ܐܱܘ ܢܙܱܒ݁ܢ ܬ݁ܘܒ݂ ܐܠܐ ܐܱܝܢܐ ܕܻ݁ܐܝܬ݂ ܥܠܱܘܗ_ܝ ܪܘܫܡܐ ܕܱ݁ܫܡܐ ܕ݁ܚܱܝܘܬ݂ܐ ܐܱܘ ܡܢܝܢܐ ܕܱ݁ܫܡܗ
Revelation 13:18 ܗܪܟ݁ܐ ܐܻܝܬ݂ܝܗ ܚܟ݂ܡܬ݂ܐ ܘܕ݂ܻܐܝܬ݂ ܒ݁ܗ ܗܱܘܢܐ ܢܚܫܒ݂ܻܝܘܗ_ܝ ܠܡܢܝܢܐ ܕ݁ܚܱܝܘܬ݂ܐ ܡܢܝܢܐ ܗ_ܘ ܓ݁ܝܪ ܕ݁ܒ݂ܱܪܢܫܐ ܫܬ݂ܡܐܐ ܘܫܬܻ݁ܝܢ ܘܫܬ݂
Revelation 14:1 ܘܱܚܙܻܝܬ݂ ܘܗܐ ܐܡܪܐ ܩܐܡ ܥܱܠ ܛܘܪܐ ܕ݁ܨܗܝܘܢ ܘܥܱܡܗ ܡܐܐ ܘܱܐܪܒ݁ܥܻܝܢ ܘܱܐܪܒ݁ܥܐ ܐܱܠܦ݂ܻܝܢ ܕܻ݁ܐܝܬ݂ ܥܠܱܝܗܘܢ ܫܡܗ ܘܱܫܡܐ ܕܱ݁ܐܒ݂ܘܗ_ܝ ܟ݁ܬ݂ܻܝܒ݂ ܥܱܠ ܒ݁ܝܬ݂ ܥܱܝܢܱܝܗܘܢ
Revelation 14:2 ܘܫܡܥܬ݂ ܩܠܐ ܡܢ ܫܡܱܝܐ ܐܱܝܟ݂ ܩܠܐ ܕ݁ܡܱܝܐ ܣܱܓܻ݁ܝܐܐ ܘܱܐܝܟ݂ ܩܠܐ ܕ݁ܪܱܥܡܐ ܪܱܒ݁ܐ ܩܠܐ ܐܱܝܢܐ ܕ݁ܫܡܥܬ݂ ܐܱܝܟ݂ ܩܻܝܬ݂ܪܘܕ݂ܐ ܕ݁ܢܩܫ ܒ݁ܩܻܝܬ݂ܪܱܘܗ_ܝ
Revelation 14:3 ܘܱܡܫܱܒ݁ܚܻܝܢ ܐܱܝܟ݂ ܬ݁ܫܒ݁ܘܚܬ݁ܐ ܚܕ݂ܱܬ݂ܐ ܩܕ݂ܡ ܟ݁ܘܪܣܝܐ ܘܱܩܕ݂ܡ ܐܱܪܒܱ݁ܥ ܚܱܝܘܢ ܘܱܩܕ݂ܡ ܩܱܫܻܝܫܐ ܘܠܐ ܐ_ܢܫ ܐܬ݂ܡܨܻܝ ܠܡܻܐܠܦ݂ܗ ܠܬ݂ܫܒ݁ܘܚܬ݁ܐ ܐܠܐ ܐܢ ܡܐܐ ܘܱܐܪܒ݁ܥܻܝܢ ܘܱܐܪܒ݁ܥܐ ܐܱܠܦ݂ܻܝܢ ܙܒ݂ܻܝܢܱܝ ܡܢ ܐܱܪܥܐ
Revelation 14:4 ܗܠܝܢ ܐܢܘܢ ܐܱܝܠܝܢ ܕ݁ܥܱܡ ܢܫܐ ܠܐ ܐܬ݁ܛܱܘܱܫܘ ܒ݁ܬ݂ܘܠܐ ܓ݁ܝܪ ܐܻܝܬ݂ܱܝܗܘܢ ܗܠܝܢ ܕ݁ܢܱܩܦ݁ܘܗ_ܝ ܠܐܡܪܐ ܟ݁ܠ ܟܱ݁ܪ ܕ݁ܢܻܐܙܱܠ ܗܠܝܢ ܐܙܕ݁ܒ݂ܢܘ ܡܢ ܐ_ܢܫܐ ܪܻܫܻܝܬ݂ܐ ܠܱܐܠܗܐ ܘܠܐܡܪܐ
Revelation 14:5 ܕܱ݁ܒ݂ܦ݂ܘܡܗܘܢ ܠܐ ܐܫܬܱ݁ܟ݂ܚܱܬ݂ ܕܱ݁ܓ݁ܠܘܬ݂ܐ ܕ݁ܠܐ ܡܘܡ ܓ݁ܝܪ ܐܢܘܢ
Revelation 14:6 ܘܱܚܙܻܝܬ݂ ܐ_ܚܪܻܢܐ ܡܱܠܱܐܟ݂ܐ ܕ݁ܦ݂ܪܱܚ ܡܨܥܱܬ݂ ܫܡܱܝܐ ܘܻܐܝܬ݂ ܠܗ ܥܠܱܘܗ_ܝ ܣܒ݂ܱܪܬ݂ܐ ܕܱ݁ܠܥܠܱܡ ܠܱܡܣܱܒ݁ܪܘ ܥܱܠ ܝܬ݂ܒܱ݁ܝ ܐܱܪܥܐ ܘܥܱܠ ܟ݁ܠ ܥܱܡ ܘܐܡܘܢ ܘܫܱܪܒ݂ܢ ܘܠܫܢ
Revelation 14:7 ܠܡܻܐܡܱܪ ܒ݁ܩܠܐ ܪܱܒ݁ܐ ܕ݁ܚܱܠܘ ܡܢ ܐܱܠܗܐ ܘܗܱܒ݂ܘ ܠܗ ܬ݁ܫܒ݁ܘܚܬ݁ܐ ܡܛܠ ܕ݁ܐܬ݂ܬ݂ ܫܥܬ݂ܐ ܕ݁ܕ݂ܻܝܢܗ ܘܱܣܓ݂ܘܕ݂ܘ ܠܕ݂ܱܥܒ݂ܱܕ݂ ܫܡܱܝܐ ܘܱܐܪܥܐ ܘܝܱܡܐ ܘܥܱܝܢܬ݂ܐ ܕ݁ܡܱܝܐ
Revelation 14:8 ܘܱܐ_ܚܪܻܢܐ ܕܱ݁ܬ݂ܪܝܢ ܢܩܻܝܦ݂ ܗ_ܘܐ ܠܗ ܘܐܡܱܪ ܢܦ݂ܠܱܬ݂ ܢܦ݂ܠܱܬ݂ ܒ݁ܒ݂ܝܠ ܪܱܒ݁ܬ݂ܐ ܐܱܝܕ݂ܐ ܕ݁ܡܢ ܚܡܬ݁ܐ ܕ݁ܙܢܝܘܬ݂ܗ ܐܱܫܩܝܱܬ݂ ܠܟ݂ܠܗܘܢ ܥܱܡ_ܡܐ
Revelation 14:9 ܘܱܐ_ܚܪܻܢܐ ܡܱܠܱܐܟ݂ܐ ܕܱ݁ܬ݂ܠܬ݂ܐ ܢܩܦ݂ ܠܗܘܢ ܠܡܻܐܡܱܪ ܒ݁ܩܠܐ ܪܱܒ݁ܐ ܐܱܝܢܐ ܕܱ݁ܣܓ݂ܕ݂ ܠܚܱܝܘܬ݂ܐ ܘܱܠܨܱܠܡܗ ܘܱܫܩܱܠ ܪܘܫܡܗ ܒ݁ܝܬ݂ ܥܱܝܢܱܘܗ_ܝ
Revelation 14:10 ܐܦ݂ ܗܘ ܢܫܬ݁ܐ ܡܢ ܚܱܡܪܐ ܕ݁ܚܡܬ݂ܗ ܕ݁ܡܪܝܐ ܕܱ݁ܡܙܻܝܓ݂ ܕ݁ܠܐ ܚܠܛܐ ܒ݁ܟ݂ܣܐ ܕ݁ܪܘܓ݂ܙܗ ܘܢܫܬܱ݁ܢܱܩ ܒ݁ܢܘܪܐ ܘܟ݂ܒ݂ܪܻܝܬ݂ܐ ܩܕ݂ܡ ܡܱܠܱܐܟ݂ܐ ܩܱܕܻ݁ܝܫܐ ܘܱܩܕ݂ܡ ܐܡܪܐ
Revelation 14:11 ܘܱܬ݂ܢܢܐ ܕ݁ܬ݂ܱܫܢܻܝܩܗܘܢ ܠܥܠܱܡ ܥܠܡܻܝܢ ܢܣܱܩ ܘܠܱܝܬ݁ ܠܗܘܢ ܢܦ݂ܻܐܫܐ ܐܻܝܡܡܐ ܘܠܻܠܝܐ ܐܱܝܠܝܢ ܕ݁ܣܓ݂ܕܻ݁ܝܢ ܠܚܱܝܘܬ݂ܐ ܘܱܠܨܱܠܡܗ ܘܱܠܡܱܢ ܕܱ݁ܫܩܱܠ ܪܘܫܡܐ ܕܱ݁ܫܡܗ
Revelation 14:12 ܗܪܟ݁ܐ ܐܻܝܬ݂ܝܗ ܡܣܱܝܒ݁ܪܢܘܬ݂ܐ ܕ݁ܩܱܕܻ݁ܝܫܐ ܐܱܝܠܝܢ ܕܱ݁ܢܛܱܪܘ ܦ݁ܘܩܕ݁ܢܱܘܗ_ܝ ܕܱ݁ܐܠܗܐ ܘܗܱܝܡܢܘܬ݂ܗ ܕ݁ܝܫܘܥ
Revelation 14:13 ܘܫܡܥܬ݂ ܩܠܐ ܡܢ ܫܡܱܝܐ ܕ݁ܐܡܱܪ ܟ݁ܬ݂ܘܒ݂ ܛܘܒ݂ܱܝܗܘܢ ܠܡܻܝܬ݂ܐ ܐܱܝܠܝܢ ܕܱ݁ܥܢܱܕ݂ܘ ܒ݁ܡܪܱܢ ܡܢ ܗܫܐ ܐܻܝܢ ܐܡܱܪ ܪܘܚܐ ܡܛܠ ܕ݁ܢܬ݁ܬ݁ܢܻܝܚܘܢ ܡܢ ܥܱܡܠܱܝܗܘܢ
Revelation 14:14 ܘܗܐ ܥܢܢܐ ܚܘܪܬ݁ܐ ܘܥܱܠ ܥܢܢܐ ܝܬ݂ܒ݂ ܕ݁ܡܘܬ݂ܐ ܕ݁ܒ݂ܱܪܢܫܐ ܘܻܐܝܬ݂ ܠܗ ܥܱܠ ܪܻܫܗ ܟ݁ܠܻܝܠܐ ܕ݁ܕ݂ܱܗܒ݂ܐ ܘܥܱܠ ܐܻܝܕ݂ܗ ܡܱܓܱ݁ܠܬ݂ܐ ܚܱܪܻܝܦ݂ܬ݁ܐ
Revelation 14:15 ܘܱܐ_ܚܪܻܢܐ ܡܱܠܱܐܟ݂ܐ ܢܦ݂ܱܩ ܡܢ ܗܱܝܟ݁ܠܐ ܘܱܩܥܐ ܒ݁ܩܠܐ ܪܱܒ݁ܐ ܠܱܕ݂ܝܬ݂ܒ݂ ܥܱܠ ܥܢܢܐ ܫܱܕܱ݁ܪ ܡܱܓܱ݁ܠܬ݂ܟ݂ ܘܱܚܨܘܕ݂ ܡܛܠ ܕ݁ܐܬ݂ܬ݂ ܫܥܬ݂ܐ ܠܡܚܨܱܕ݂
Revelation 14:16 ܘܱܐܪܡܻܝ ܗܱܘ ܕ݁ܝܬ݂ܒ݂ ܥܱܠ ܥܢܢܐ ܡܱܓܱ݁ܠܬ݂ܗ ܥܱܠ ܐܱܪܥܐ ܘܐܬ݂ܚܱܨܕܱ݁ܬ݂ ܐܱܪܥܐ
Revelation 14:17 ܘܱܐ_ܚܪܻܢܐ ܡܱܠܱܐܟ݂ܐ ܢܦ݂ܱܩ ܡܢ ܗܱܝܟ݁ܠܐ ܕ݁ܒ݂ܱܫܡܱܝܐ ܘܱܥܠܱܘܗ_ܝ ܐܻܝܬ݂ ܡܱܓܱ݁ܠܬ݂ܐ ܚܱܪܻܝܦ݂ܬ݁ܐ
Revelation 14:18 ܘܱܐ_ܚܪܻܢܐ ܡܱܠܱܐܟ݂ܐ ܢܦ݂ܱܩ ܡܢ ܡܱܕ݂ܒ݁ܚܐ ܕܻ݁ܐܝܬ݂ ܠܗ ܫܘܠܛܢܐ ܥܱܠ ܢܘܪܐ ܘܱܩܥܐ ܒ݁ܩܠܐ ܪܱܒ݁ܐ ܠܕ݂ܻܐܝܬ݂ ܠܗ ܡܱܓܱ݁ܠܬ݂ܐ ܚܱܪܻܝܦ݂ܬ݁ܐ ܫܱܕܱ݁ܪ ܐܱܢ_ܬ݁ ܡܱܓܱ݁ܠܬ݂ܟ݂ ܚܱܪܻܝܦ݂ܬ݁ܐ ܘܱܩܛܘܦ݂ ܠܱܣܓ݂ܘܠܐ ܕ݁ܟ݂ܱܪܡܗ ܕܱ݁ܐܪܥܐ ܡܛܠ ܕܱ݁ܪܒ݂ܱܝ ܥܢܒ݂ܱܘܗ_ܝ
Revelation 14:19 ܘܱܐܪܡܻܝ ܡܱܠܱܐܟ݂ܐ ܡܱܓܱ݁ܠܬ݂ܗ ܥܱܠ ܐܱܪܥܐ ܘܱܩܛܱܦ݂ ܠܟ݂ܱܪܡܗ ܕܱ݁ܐܪܥܐ ܘܱܐܪܡܻܝ ܒ݁ܡܱܥܨܱܪܬ݁ܐ ܪܱܒ݁ܬ݂ܐ ܕ݁ܚܡܬ݂ܗ ܕܱ݁ܐܠܗܐ
Revelation 14:20 ܘܐܬ݁ܬ݁ܕ݂ܻܝܫܱܬ݂ ܡܱܥܨܱܪܬ݁ܐ ܠܒ݂ܱܪ ܡܢ ܡܕ݂ܻܝܢ_ܬ݁ܐ ܘܱܢܦ݂ܱܩ ܕ݁ܡܐ ܡܢ ܡܱܥܨܱܪܬ݁ܐ ܥܕ݂ܱܡܐ ܠܱܦ݂ܓ݂ܘܕ݂ܐ ܕ݁ܪܱܟ݂ܫܐ ܥܱܠ ܐܠܦ݂ ܘܡܱܐܬ݂ܝܢ ܐܣܛܕ݂ܱܘܢ
Revelation 15:1 ܘܱܚܙܻܝܬ݂ ܐ_ܚܪܻܬ݂ܐ ܐܬ݂ܐ ܒܱ݁ܫܡܱܝܐ ܪܱܒ݁ܬ݂ܐ ܘܱܬ݂ܡܻܝܗܬ݁ܐ ܡܱܠܱܐܟ݂ܐ ܕܻ݁ܐܝܬ݂ ܥܠܱܝܗܘܢ ܡܱܚܘܬ݂ܐ ܫܒ݂ܱܥ ܐ_ܚܪܝܬ݂ܐ ܕܱ݁ܒ݂ܗܝܢ ܐܫܬܱ݁ܡܠܝܱܬ݂ ܚܡܬ݂ܗ ܕܱ݁ܐܠܗܐ
Revelation 15:2 ܘܱܚܙܻܝܬ݂ ܐܱܝܟ݂ ܝܱܡܐ ܕܱ݁ܙܓ݂ܘܓ݂ܻܝܬ݂ܐ ܕܱ݁ܦ݂ܬ݂ܻܝܟ݂ܐ ܒ݁ܢܘܪܐ ܘܱܠܕ݂ܱܙܟ݂ܱܘ ܡܢ ܚܱܝܘܬ݂ܐ ܘܡܢ ܨܱܠܡܗ ܘܡܢ ܡܢܝܢܐ ܕܱ݁ܫܡܗ ܕ݁ܩܝܡܻܝܢ ܠܥܠ ܡܢ ܝܱܡܐ ܕܱ݁ܙܓ݂ܘܓ݂ܻܝܬ݂ܐ ܘܻܐܝܬ݂ ܥܠܱܝܗܘܢ ܩܻܝܬ݂ܪܱܘܗ_ܝ ܕܱ݁ܐܠܗܐ
Revelation 15:3 ܘܱܡܫܱܒ݁ܚܻܝܢ ܬ݁ܫܒ݁ܘܚܬ݁ܐ ܕ݁ܡܘܫܐ ܥܱܒ݂ܕ݁ܗ ܕܱ݁ܐܠܗܐ ܘܬ݂ܫܒ݁ܘܚܬ݁ܐ ܕ݁ܐܡܪܐ ܘܐܡܪܻܝܢ ܪܱܘܪܒ݂ܻܝܢ ܘܬ݂ܱܡܻܝܗܻܝܢ ܥܒ݂ܕ݂ܱܝܟ݁ ܡܪܝܐ ܐܱܠܗܐ ܐܱܚܻܝܕ݂ ܟ݁ܠ ܟܻ݁ܐܢܻܝܢ ܘܫܱܪܻܝܪܻܝܢ ܥܒ݂ܕ݂ܱܝܟ݁ ܡܱܠܟ݁ܐ ܕ݁ܥܠܡܐ
Revelation 15:4 ܡܱܢ ܠܐ ܢܕ݂ܚܱܠ ܠܟ݂ ܡܪܝܐ ܘܱܢܫܱܒܱ݁ܚ ܠܱܫܡܟ݂ ܡܛܠ ܕܱ݁ܐܢ_ܬ݁ ܗ_ܘ ܒܱ݁ܠܚܘܕ݂ ܚܱܣܝܐ ܡܛܠ ܕ݁ܟ݂ܠܗܘܢ ܥܱܡ_ܡܐ ܢܻܐܬ݂ܘܢ ܘܢܣܓ݁ܕ݂ܘܢ ܩܕ݂ܡܱܝܟ݁ ܡܛܠ ܕܱ݁ܬ݂ܪܻܝܨ ܐܱܢ_ܬ݁
Revelation 15:5 ܘܡܢ ܒ݁ܬ݂ܱܪ ܗܠܝܢ ܚܙܻܝܬ݂ ܘܐܬ݂ܦ݁ܬ݂ܱܚ ܗܱܝܟ݁ܠܐ ܕ݁ܡܱܫܟ݁ܢܐ ܕ݁ܣܗܕ݁ܘܬ݂ܐ ܒܱ݁ܫܡܱܝܐ
Revelation 15:6 ܘܱܢܦ݂ܱܩܘ ܫܱܒ݂ܥܐ ܡܱܠܱܐܟ݂ܻܝܢ ܡܢ ܗܱܝܟ݁ܠܐ ܗܢܘܢ ܕܻ݁ܐܝܬ݂ ܥܠܱܝܗܘܢ ܫܒ݂ܱܥ ܡܱܚܘܢ ܟܱ݁ܕ݂ ܠܒ݂ܻܝܫܻܝܢ ܟ݁ܬ݁ܢܐ ܕܱ݁ܟ݂ܝܐ ܘܱܢܗܻܝܪܐ ܘܱܐܣܻܝܪܻܝܢ ܥܱܠ ܚܱܕ݂ܝܱܝܗܘܢ ܐܣܪܐ ܕ݁ܕ݂ܱܗܒ݂ܐ
Revelation 15:7 ܘܱܚܕ݂ܐ ܡܢ ܐܱܪܒܱ݁ܥ ܚܱܝܘܬ݂ܐ ܝܗܒܱ݁ܬ݂ ܠܫܱܒ݂ܥܐ ܡܱܠܱܐܟ݂ܻܝܢ ܫܒ݂ܱܥ ܙܒ݂ܘܪܻܝܢ ܕ݁ܡܱܠܝܢ ܚܡܬ݂ܗ ܕܱ݁ܐܠܗܐ ܕܻ݁ܐܝܬ݂ܱܘܗ_ܝ ܚܱܝܐ ܠܥܠܱܡ ܥܠܡܻܝܢ ܐܱܡܻܝܢ
Revelation 15:8 ܘܐܬ݂ܡܠܻܝ ܗܱܝܟ݁ܠܐ ܡܢ ܬ݁ܢܢܐ ܕ݁ܬ݂ܫܒ݁ܘܚܬ݁ܗ ܕܱ݁ܐܠܗܐ ܘܡܢ ܚܱܝܠܗ ܘܠܱܝܬ݁ ܕܱ݁ܡܨܐ ܗ_ܘܐ ܠܡܥܱܠ ܠܗܱܝܟ݁ܠܐ ܥܕ݂ܱܡܐ ܕ݁ܢܫܬܱ݁ܡܠܝܢ ܫܒ݂ܱܥ ܡܱܚܘܢ ܕ݁ܫܱܒ݂ܥܐ ܡܱܠܱܐܟ݂ܻܝܢ
Revelation 16:1 ܘܫܡܥܬ݂ ܩܠܐ ܪܱܒ݁ܐ ܡܢ ܗܱܝܟ݁ܠܐ ܕ݁ܐܡܱܪ ܠܫܱܒ݂ܥܐ ܡܱܠܱܐܟ݂ܻܝܢ ܙܠܘ ܘܱܐܫܘܕ݂ܘ ܫܒ݂ܱܥ ܙܒ݂ܘܪܻܝܢ ܕ݁ܚܡܬ݂ܗ ܕܱ݁ܐܠܗܐ ܥܱܠ ܐܱܪܥܐ
Revelation 16:2 ܘܐܙܱܠ ܩܱܕ݂ܡܝܐ ܘܐܫܱܕ݂ ܙܒ݂ܘܪܗ ܥܱܠ ܐܱܪܥܐ ܘܱܗܘܐ ܫܘܚܢܐ ܒܻ݁ܝܫܐ ܘܟ݂ܻܐܒ݂ܢܐ ܥܱܠ ܐ_ܢܫܐ ܕܻ݁ܐܝܬ݂ ܠܗܘܢ ܪܘܫܡܐ ܕ݁ܚܱܝܘܬ݂ܐ ܘܱܐܝܠܝܢ ܕ݁ܣܓ݂ܕܻ݁ܝܢ ܠܨܱܠܡܗ
Revelation 16:3 ܘܡܱܠܱܐܟ݂ܐ ܕܱ݁ܬ݂ܪܝܢ ܐܫܱܕ݂ ܙܒ݂ܘܪܗ ܒ݁ܝܱܡܐ ܘܱܗܘܐ ܝܱܡܐ ܐܱܝܟ݂ ܡܻܝܬ݂ܐ ܘܟ݂ܠ ܢܱܦ݂ܫܐ ܚܱܝܬ݂ܐ ܡܻܝܬ݂ܱܬ݂ ܒ݁ܝܱܡܐ
Revelation 16:4 ܘܡܱܠܱܐܟ݂ܐ ܕܱ݁ܬ݂ܠܬ݂ܐ ܐܫܱܕ݂ ܙܒ݂ܘܪܗ ܒ݁ܢܱܗܪܱܘܬ݂ܐ ܘܱܒ݂ܥܱܝܢܬ݂ܐ ܕ݁ܡܱܝܐ ܘܱܗܘܱܘ ܕ݁ܡܐ
Revelation 16:5 ܘܫܡܥܬ݂ ܠܡܱܠܱܐܟ݂ܐ ܕ݁ܡܱܝܐ ܕ݁ܐܡܱܪ ܙܱܕܻ݁ܝܩ ܐܱܢ_ܬ݁ ܗܱܘ ܕܻ݁ܐܝܬ݂ܱܘܗ_ܝ ܘܻܐܝܬ݂ܱܘܗ_ܝ ܗ_ܘܐ ܘܚܱܣܝܐ ܕ݁ܗܠܝܢ ܕ݁ܢܬ݁
Revelation 16:6 ܡܛܠ ܕܱ݁ܕ݂ܡܐ ܕܱ݁ܢܒ݂ܻܝܐ ܘܱܕ݂ܩܱܕܻ݁ܝܫܐ ܐܫܱܕ݂ܘ ܘܱܕ݂ܡܐ ܝܱܗ_ܒ݂ܬ݁ ܠܗܘܢ ܠܡܫܬ݁ܐ ܫܘܝܢ ܐܢܘܢ
Revelation 16:7 ܘܫܡܥܬ݂ ܠܡܱܕ݂ܒ݁ܚܐ ܕ݁ܐܡܱܪ ܐܻܝܢ ܡܪܝܐ ܐܱܠܗܐ ܐܱܚܻܝܕ݂ ܟ݁ܠ ܫܱܪܻܝܪܻܝܢ ܘܙܱܕܻ݁ܝܩܻܝܢ ܕܻ݁ܝܢܱܝܟ݁
Revelation 16:8 ܘܡܱܠܱܐܟ݂ܐ ܕܱ݁ܐܪܒ݁ܥܐ ܐܫܱܕ݂ ܙܒ݂ܘܪܗ ܥܱܠ ܫܡܫܐ ܘܐܬ݂ܻܝܗܒ݂ ܠܗ ܕ݁ܢܱܚܡ ܠܱܒ݂ܢܱܝܢܫܐ ܒ݁ܢܘܪܐ
Revelation 16:9 ܘܐܬ݂ܚܡܡܘ ܒ݁ܢܱܝܢܫܐ ܒ݁ܚܘܡܐ ܪܱܒ݁ܐ ܘܓ݂ܱܕ݁ܦ݂ܘ ܠܱܫܡܐ ܕܱ݁ܐܠܗܐ ܕܻ݁ܐܝܬ݂ ܠܗ ܫܘܠܛܢܐ ܥܱܠ ܡܱܚܘܬ݂ܐ ܗܠܝܢ ܘܠܐ ܬ݁ܒ݂ܘ ܠܡܬܱ݁ܠ ܠܗ ܬ݁ܫܒ݁ܘܚܬ݁ܐ
Revelation 16:10 ܘܡܱܠܱܐܟ݂ܐ ܕ݁ܚܱܡܫܐ ܐܫܱܕ݂ ܙܒ݂ܘܪܗ ܥܱܠ ܟ݁ܘܪܣܝܗ ܕ݁ܚܱܝܘܬ݂ܐ ܘܱܗܘܬ݂ ܡܱܠܟ݁ܘܬ݂ܗ ܚܫܘܟ݂ܬ݁ܐ ܘܱܡܠܱܥܣܻܝܢ ܗ_ܘܱܘ ܠܫܢܱܝܗܘܢ ܡܢ ܟܻ݁ܐܒ݂ܐ
Revelation 16:11 ܘܓ݂ܱܕ݁ܦ݂ܘ ܠܱܫܡܐ ܕܱ݁ܐܠܗܐ ܕܱ݁ܫܡܱܝܐ ܡܢ ܟܻ݁ܐܒ݂ܱܝܗܘܢ ܘܡܢ ܫܘܚܢܱܝܗܘܢ ܘܠܐ ܬ݁ܒ݂ܘ ܡܢ ܥܒ݂ܕ݂ܱܝܗܘܢ
Revelation 16:12 ܘܡܱܠܱܐܟ݂ܐ ܕ݁ܫܬ݁ܐ ܐܫܱܕ݂ ܙܒ݂ܘܪܗ ܥܱܠ ܢܱܗܪܐ ܪܱܒ݁ܐ ܦ݁ܪܬ݂ ܘܻܝܒ݂ܫܘ ܡܱܘܗ_ܝ ܕ݁ܬ݂ܬ݁ܛܱܝܱܒ݂ ܐܘܪܚܐ ܕ݁ܡܱܠܟ݁ܐ ܡܢ ܡܱܕ݂ܢܚܱܝ ܫܡܫܐ
Revelation 16:13 ܘܱܚܙܻܝܬ݂ ܡܢ ܦ݁ܘܡܗ ܕ݁ܬ݂ܱܢܻܝܢܐ ܘܡܢ ܦ݁ܘܡܗ ܕ݁ܚܱܝܘܬ݂ܐ ܘܡܢ ܦ݁ܘܡܗ ܕܱ݁ܢܒ݂ܻܝܐ ܕܱ݁ܓ݁ܠܐ ܪܘܚܐ ܬ݁ܠܬ݂ ܠܐ ܕܱ݁ܟ݂ܝܬ݂ܐ ܐܱܝܟ݂ ܐܘܪܕ݁ܥܐ
Revelation 16:14 ܐܻܝܬ݂ܱܝܗܝܢ ܓ݁ܝܪ ܪܘܚܐ ܕ݁ܫܻܐܕ݂ܐ ܐܱܝܠܝܢ ܕ݁ܥܒ݂ܕ݁ܢ ܐܬ݂ܘܬ݂ܐ ܕ݁ܐܙܠ_ܢ ܥܱܠ ܡܱܠܟ݁ܐ ܕ݁ܬ݂ܻܐܒ݂ܝܠ ܠܱܡܟ݂ܱܢܫܘ ܐܢܘܢ ܠܱܩܪܒ݂ܐ ܕ݁ܝܱܘܡܐ ܗܱܘ ܪܱܒ݁ܐ ܕܱ݁ܐܠܗܐ ܐܱܚܻܝܕ݂ ܟ݁ܠ
Revelation 16:15 ܗܐ ܐܬ݂ܐ ܐܱܝܟ݂ ܓܱ݁ܢܒ݂ܐ ܛܘܒ݂ܱܘܗ_ܝ ܠܗܱܘ ܕ݁ܥܻܝܪ ܘܢܛܱܪ ܡܐܢܱܘܗ_ܝ ܕ݁ܠܐ ܥܱܪܛܠ ܢܗܱܠܟ݂ ܘܢܚܙܘܢ ܒ݁ܗܬ݁ܬ݂ܗ
Revelation 16:16 ܘܱܢܟ݂ܱܢܫ ܐܢܘܢ ܠܱܐܬ݂ܪܐ ܕ݁ܡܬ݂ܩܪܐ ܥܒ݂ܪܐܝܻܬ݂ ܡܱܓ݂ܕ݂ܘ
Revelation 16:17 ܘܡܱܠܱܐܟ݂ܐ ܕ݁ܫܱܒ݂ܥܐ ܐܫܱܕ݂ ܙܒ݂ܘܪܗ ܒ݁ܐܐܱܪ ܘܱܢܦ݂ܱܩ ܩܠܐ ܪܱܒ݁ܐ ܡܢ ܗܱܝܟ݁ܠܐ ܡܢ ܩܕ݂ܡ ܟ݁ܘܪܣܝܐ ܕ݁ܐܡܱܪ ܗܘܐ
Revelation 16:18 ܘܱܗܘܱܘ ܒܱ݁ܪܩܐ ܘܪܱܥܡܐ ܘܢܱܘܕ݁ܐ ܗܘܐ ܪܱܒ݁ܐ ܕܱ݁ܐܟ݂ܘܬ݂ܗ ܠܐ ܗܘܐ ܡܢ ܕܱ݁ܗܘܱܘ ܒ݁ܢܱܝܢܫܐ ܥܱܠ ܐܱܪܥܐ ܕܱ݁ܐܝܟ݂ ܗܢܐ ܙܱܘܥܐ ܗܟ݂ܱܢܐ ܪܱܒ݂ ܗ_ܘܐ
Revelation 16:19 ܘܱܗܘܬ݂ ܡܕ݂ܻܝܢ_ܬ݁ܐ ܪܱܒ݁ܬ݂ܐ ܠܱܬ݂ܠܬ݂ ܡܢܱܘܢ ܘܱܡܕ݂ܻܝܢܬ݂ܐ ܕ݁ܥܱܡ_ܡܐ ܢܦ݂ܱܠܝ ܘܒ݂ܒ݂ܝܠ ܪܱܒ݁ܬ݂ܐ ܐܬ݁ܕܱ݁ܟ݂ܪܱܬ݂ ܩܕ݂ܡ ܐܱܠܗܐ ܠܡܬܱ݁ܠ ܠܗ ܟ݁ܣܐ ܕ݁ܚܱܡܪܐ ܕ݁ܚܡܬ݂ܗ ܘܱܕ݂ܪܘܓ݂ܙܗ
Revelation 16:20 ܘܟ݂ܠ ܓ݁ܙܱܪܬ݁ܐ ܥܪܩܱܬ݂ ܘܛܘܪܐ ܠܐ ܐܫܬ݁ܟ݂ܱܚܘ
Revelation 16:21 ܘܒ݂ܱܪܕ݂ܐ ܪܱܒ݁ܐ ܐܱܝܟ݂ ܟܱ݁ܟ݁ܪܐ ܢܚܬ݂ ܡܢ ܫܡܱܝܐ ܥܱܠ ܒ݁ܢܱܝܢܫܐ ܘܓ݂ܱܕ݁ܦ݂ܘ ܒ݁ܢܱܝܢܫܐ ܠܱܐܠܗܐ ܥܱܠ ܡܚܘܬ݂ܐ ܕ݁ܒ݂ܱܪܕ݂ܐ ܡܛܠ ܕ݁ܪܱܒ݁ܐ ܗ_ܝ ܡܚܘܬ݂ܗ ܛܒ݂
Revelation 17:1 ܘܐܬ݂ܐ ܚܱܕ݂ ܡܢ ܫܱܒ݂ܥܐ ܡܱܠܱܐܟ݂ܐ ܕܻ݁ܐܝܬ݂ ܥܠܱܝܗܘܢ ܫܒ݂ܱܥ ܙܒ݂ܘܪܻܝܢ ܘܡܱܠܠ ܥܱܡܝ ܠܡܻܐܡܱܪ ܬ݁ܐ ܒ݁ܬ݂ܱܪܝ ܐܚܱܘܝܟ݂ ܕܻ݁ܝܢܐ ܕ݁ܙܢܻܝܬ݂ܐ ܕ݁ܝܬ݂ܒ݁ܐ ܥܱܠ ܡܱܝܐ ܣܱܓܻ݁ܝܐܐ
Revelation 17:2 ܕ݁ܥܱܡܗ ܙܱܢܻܝܘ ܡܱܠܟ݁ܝܗ ܕܱ݁ܐܪܥܐ ܘܱܪܘܻܝܘ ܟ݁ܠܗܘܢ ܥܡܘܪܝܗ ܕܱ݁ܐܪܥܐ ܡܢ ܚܱܡܪܐ ܕ݁ܙܢܝܘܬ݂ܗ
Revelation 17:3 ܘܱܐܦ݁ܩܱܢܝ ܠܚܘܪܒ݁ܐ ܒ݁ܪܘܚ ܘܱܚܙܻܝܬ݂ ܐܱܢ_ܬ݁ܬ݂ܐ ܕ݁ܝܬ݂ܒ݁ܐ ܥܱܠ ܚܱܝܘܬ݂ܐ ܣܘܡܩܬ݁ܐ ܕ݁ܡܱܠܝܐ ܫܡܗܐ ܕ݁ܓ݂ܘܕ݁ܦ݂ܐ ܕܻ݁ܐܝܬ݂ ܠܗ ܪܻܫܐ ܫܱܒ݂ܥܐ ܩܱܪܢܬ݂ܐ ܕ݁ܝܢ ܥܣܱܪ
Revelation 17:4 ܘܱܐܢ_ܬ݁ܬ݂ܐ ܐܻܝܬ݂ ܗ_ܘܐ ܕܱ݁ܡܥܱܛܦ݂ܐ ܐܱܪܓ݂ܘܢܐ ܘܱܙܚܘܪܻܝܬ݂ܐ ܕ݁ܡܱܕ݂ܗܒ݂ܢ ܒ݁ܕ݂ܱܗܒ݂ܐ ܘܟ݂ܻܐܦ݂ܐ ܛܒ݂ܬ݂ܐ ܘܡܱܪܓ݁ܢܝܬ݂ܐ ܘܻܐܝܬ݂ ܠܗ ܟ݁ܣܐ ܕ݁ܕ݂ܱܗܒ݂ܐ ܥܱܠ ܐܻܝܕ݂ܗ ܘܱܡܠܐ ܛܱܡܐܘܬ݂ܐ ܘܣܘܝܒ݂ܐ ܕ݁ܙܢܝܘܬ݂ܗ
Revelation 17:5 ܘܥܱܠ ܒ݁ܝܬ݂ ܥܱܝܢܝܗ ܟ݁ܬ݂ܻܝܒ݂ ܐ_ܪܙܐ ܒ݁ܒ݂ܝܠ ܪܱܒ݁ܬ݂ܐ ܐܡܐ ܕ݁ܙܢܝܬ݂ܐ ܘܱܕ݂ܣܘܝܒ݂ܝܗ ܕܱ݁ܐܪܥܐ
Revelation 17:6 ܘܱܚܙܻܝܬ݂ ܐܱܢ_ܬ݁ܬ݂ܐ ܕ݁ܪܱܘܝܐ ܡܢ ܕ݁ܡܐ ܕ݁ܩܱܕܻ݁ܝܫܐ ܘܡܢ ܕ݁ܡܐ ܕ݁ܣܗܕܱ݁ܘܗ_ܝ ܕ݁ܝܫܘܥ ܘܐܬ݁ܕܱ݁ܡܪܬ݂ ܕ݁ܘܡܪܐ ܪܱܒ݁ܐ ܟܱ݁ܕ݂ ܚܙܻܝܬ݂ܗ
Revelation 17:7 ܘܐܡܱܪ ܠܻܝ ܡܱܠܱܐܟ݂ܐ ܠܡܢܐ ܐܬ݁ܕܱ݁ܡܱܪܬ݁ ܐܢܐ ܐܡܱܪ ܐ_ܢܐ ܠܟ݂ ܪܐܙܐ ܕܱ݁ܐܢ_ܬ݁ܬ݂ܐ ܘܱܕ݂ܚܱܝܘܬ݂ܐ ܕܱ݁ܛܥܻܝܢܐ ܠܗ ܕܻ݁ܐܝܬ݂ ܠܗ ܫܱܒ݂ܥܐ ܪܻܫܻܝܢ ܘܱܥܣܱܪ ܩܱܪܢܢ
Revelation 17:8 ܚܱܝܘܬ݂ܐ ܕܱ݁ܚܙܱܝܬ݁ ܐܻܝܬ݂ܝܗ ܗ_ܘܬ݂ ܘܠܱܝܬ݁ܝܗ ܥܬ݂ܻܝܕ݂ܐ ܕ݁ܬ݂ܣܱܩ ܡܢ ܝܱܡܐ ܘܠܱܐܒ݂ܕ݁ܢܐ ܐܙܠ_ܐ ܘܢܬ݁ܕܱ݁ܡܪܘܢ ܥܡܪܱܝ ܥܱܠ ܐܱܪܥܐ ܗܢܘܢ ܕ݁ܠܐ ܟ݁ܬ݂ܻܝܒ݂ܻܝܢ ܫܡܗܱܝܗܘܢ ܒ݁ܣܦ݂ܪܐ ܕ݁ܚܱܝܐ ܡܢ ܬܱ݁ܪܡܝܬ݂ܗ ܕ݁ܥܠܡܐ ܕ݁ܚܙܝܢ ܚܱܝܘܬ݂ܐ ܕܻ݁ܐܝܬ݂ܝܗ ܗ_ܘܬ݂ ܘܠܱܝܬ݁ܝܗ ܘܩܪܒܱ݁ܬ݂
Revelation 17:9 ܗܪܟ݁ܐ ܗܱܘܢܐ ܠܕ݂ܻܐܝܬ݂ ܠܗ ܚܟ݂ܡܬ݂ܐ ܫܱܒ݂ܥܐ ܪܻܫܻܝܢ ܫܱܒ݂ܥܐ ܐܢܘܢ ܛܘܪܻܝܢ ܐܱܝܟ݁ܐ ܕ݁ܝܬ݂ܒ݁ܐ ܐܱܢ_ܬ݁ܬ݂ܐ ܥܠܱܝܗܘܢ
Revelation 17:10 ܘܡܱܠܟ݁ܐ ܫܱܒ݂ܥܐ ܐܢܘܢ ܚܱܡܫܐ ܢܦ݂ܱܠܘ ܘܚܱܕ݂ ܐܻܝܬ݂ܱܘܗ_ܝ ܗܱܘ ܐ_ܚܪܻܢܐ ܠܐ ܥܕ݂ܱܟܻ݁ܝܠ ܐܬ݂ܐ ܘܡܐ ܕ݁ܐܬ݂ܐ ܩܱܠܻܝܠ ܝܻܗܻܝܒ݂ ܠܗ ܠܱܡܟ݂ܱܬ݁ܪܘ
Revelation 17:11 ܘܬ݂ܱܢܻܝܢܐ ܘܚܱܝܘܬ݂ܐ ܗܝ ܕܻ݁ܐܝܬ݂ܝܗ ܘܠܱܝܬ݁ܝܗ ܘܗܝ ܕܱ݁ܬ݂ܡܢܝܐ ܘܡܢ ܫܱܒ݂ܥܐ ܗ_ܝ ܘܠܱܐܒ݂ܕ݁ܢܐ ܐܙܠ_ܐ
Revelation 17:12 ܘܱܥܣܱܪ ܩܱܪܢܢ ܕܱ݁ܚܙܱܝܬ݁ ܥܣܪܐ ܡܱܠܟܻ݁ܝܢ ܐܢܘܢ ܐܱܝܠܝܢ ܕ݁ܡܱܠܟ݁ܘܬ݂ܐ ܠܐ ܥܕ݂ܱܟܻ݁ܝܠ ܢܣܱܒ݂ܘ ܐܠܐ ܫܘܠܛܢܐ ܐܱܝܟ݂ ܡܱܠܟ݁ܐ ܚܕ݂ܐ ܫܥܬ݂ܐ ܫܩܠܻܝܢ ܥܱܡ ܚܱܝܘܬ݂ܐ
Revelation 17:13 ܗܠܝܢ ܚܱܕ݂ ܨܒ݂ܝܢܐ ܐܻܝܬ݂ ܠܗܘܢ ܘܚܱܝܠܐ ܘܫܘܠܛܢܐ ܕܻ݁ܝܠܗܘܢ ܠܚܱܝܘܬ݂ܐ ܝܗܒܻ݁ܝܢ
Revelation 17:14 ܗܠܝܢ ܥܱܡ ܐܡܪܐ ܢܱܩܪܒ݂ܘܢ ܘܐܡܪܐ ܢܙܟ݁ܐ ܐܢܘܢ ܡܛܠ ܕ݁ܡܪܐ ܗܘ ܕ݁ܡܪܱܘܬ݂ܐ ܘܱܡܠܟ݂ ܡܱܠܟ݁ܐ ܘܱܕ݂ܥܱܡܗ ܩܪܱܝܐ ܘܱܓ݂ܒ݂ܱܝܐ ܘܱܡܗܱܝܡܢܐ
Revelation 17:15 ܘܐܡܱܪ ܠܻܝ ܡܱܝܐ ܕܱ݁ܚܙܱܝܬ݁ ܕܱ݁ܥܠܱܝܗܘܢ ܝܬ݂ܒ݁ܐ ܙܢܻܝܬ݂ܐ ܥܱܡ_ܡܐ ܘܟ݂ܢܫܐ ܘܐܡܘܬ݂ܐ ܘܠܫܢܐ ܐܻܝܬ݂ܱܝܗܘܢ
Revelation 17:16 ܘܱܥܣܱܪ ܩܱܪܢܬ݂ܐ ܕܱ݁ܚܙܱܝܬ݁ ܠܚܱܝܘܬ݂ܐ ܗܠܝܢ ܢܣܢܝܢ ܠܙܢܻܝܬ݂ܐ ܘܚܪܱܒ݂ܬ݁ܐ ܘܥܱܪܛܠܝܬ݁ܐ ܢܥܒ݁ܕ݂ܘܢܗ ܘܒ݂ܣܪܗ ܢܐܟ݂ܠܘܢ ܘܢܱܘܩܕ݂ܘܢܗ ܒ݁ܢܘܪܐ
Revelation 17:17 ܐܱܠܗܐ ܓ݁ܝܪ ܝܗܒ݂ ܒ݁ܠܒܱ݁ܘܬ݂ܗܘܢ ܕ݁ܢܥܒ݁ܕ݂ܘܢ ܨܒ݂ܝܢܗ ܘܢܥܒ݁ܕ݂ܘܢ ܨܒ݂ܝܢܗܘܢ ܚܱܕ݂ ܘܢܬ݁ܠܘܢ ܡܱܠܟ݁ܘܬ݂ܗܘܢ ܠܚܱܝܘܬ݂ܐ ܗܝ ܥܕ݂ܱܡܐ ܕ݁ܢܫܬܱ݁ܡܠܝܢ ܡܠܱܘܗ_ܝ ܕܱ݁ܐܠܗܐ
Revelation 17:18 ܘܱܐܢ_ܬ݁ܬ݂ܐ ܐܱܝܕ݂ܐ ܕܱ݁ܚܙܱܝܬ݁ ܡܕ݂ܻܝܢ_ܬ݁ܐ ܪܱܒ݁ܬ݂ܐ ܐܱܝܕ݂ܐ ܕܻ݁ܐܝܬ݂ ܠܗ ܡܱܠܟ݁ܘܬ݂ܐ ܥܱܠ ܡܱܠܟ݁ܝܗ ܕܱ݁ܐܪܥܐ
Revelation 18:1 ܘܡܢ ܒ݁ܬ݂ܱܪ ܗܠܝܢ ܚܙܻܝܬ݂ ܐ_ܚܪܻܢܐ ܡܱܠܱܐܟ݂ܐ ܕܱ݁ܢܚܬ݂ ܡܢ ܫܡܱܝܐ ܕܻ݁ܐܝܬ݂ ܠܗ ܫܘܠܛܢܐ ܪܱܒ݁ܐ ܘܱܐܪܥܐ ܢܗܪܱܬ݂ ܡܢ ܬ݁ܫܒ݁ܘܚܬ݁ܗ
Revelation 18:2 ܘܱܩܥܐ ܒ݁ܩܠܐ ܪܱܒ݁ܐ ܢܦ݂ܠܱܬ݂ ܢܦ݂ܠܱܬ݂ ܒ݁ܒ݂ܝܠ ܪܱܒ݁ܬ݂ܐ ܘܱܗܘܬ݂ ܡܱܥܡܪܐ ܠܫܻܐܕ݂ܐ ܘܱܢܛܘܪܬ݂ܐ ܠܟ݂ܠ ܪܘܚܐ ܠܐ ܕܱ݁ܟ݂ܝܬ݂ܐ ܘܣܱܢܝܬ݂ܐ
Revelation 18:3 ܡܛܠ ܕ݁ܡܢ ܚܱܡܪܐ ܕ݁ܙܢܝܘܬ݂ܗ ܡܙܓܱ݁ܬ݂ ܠܟ݂ܠܗܘܢ ܥܱܡ_ܡܐ ܘܡܱܠܟ݁ܝܗ ܕܱ݁ܐܪܥܐ ܥܱܡܗ ܙܱܢܻܝܘ ܘܬ݂ܱܓ݁ܪܐ ܕܱ݁ܐܪܥܐ ܡܢ ܚܱܝܠܐ ܕܱ݁ܫܢܝܗ ܥܬ݂ܱܪܘ
Revelation 18:4 ܘܫܡܥܬ݂ ܐ_ܚܪܻܢܐ ܩܠܐ ܡܢ ܫܡܱܝܐ ܕ݁ܐܡܱܪ ܦ݁ܘܩܘ ܡܢ ܓܱ݁ܘܗ ܥܱܡܝ ܕ݁ܠܐ ܬ݁ܫܬܱ݁ܘܬ݁ܦ݂ܘܢ ܒܱ݁ܚܛܗܝܗ ܕܱ݁ܠܡܐ ܬ݁ܣܒ݂ܘܢ ܡܢ ܡܱܚܘܬ݂ܗ
Revelation 18:5 ܡܛܠ ܕܱ݁ܕ݂ܒ݂ܩܘ ܒ݁ܗ ܚܛܗܐ ܥܕ݂ܱܡܐ ܠܱܫܡܱܝܐ ܘܐܬ݁ܕ݁ܟ݂ܱܪ ܐܱܠܗܐ ܥܱܘܠܝܗ
Revelation 18:6 ܦ݁ܘܪܥܘܗ ܐܱܝܟܱ݁ܢܐ ܕ݁ܐܦ݂ ܗܻܝ ܦ݁ܪܥܱܬ݂ ܘܥܘܦ݂ܘ ܠܗ ܐܱܥܦ݂ܐ ܥܱܠ ܥܒ݂ܕ݂ܝܗ ܒ݁ܟ݂ܣܐ ܗܱܘ ܕ݁ܡܙܓܱ݁ܬ݂ ܡܙܘܓ݂ܘ ܠܗ ܐܱܥܦ݂ܐ
Revelation 18:7 ܥܱܠ ܡܕ݁ܡ ܕ݁ܫܱܒ݁ܚܱܬ݂ ܢܱܦ݂ܫܗ ܘܐܫܬܱ݁ܥܠܝܱܬ݂ ܕܱ݁ܐܝܟ݂ ܗܟ݂ܱܢ ܫܘܢܩܐ ܘܐܒ݂ܠܐ ܡܛܠ ܕܱ݁ܒ݂ܠܒ݁ܗ ܐܡܪܐ ܕ݁ܝܬ݂ܒ݁ܐ ܐ_ܢܐ ܡܱܠܟ݁ܬ݂ܐ ܘܱܐܪܡܱܠܬ݁ܐ ܠܱܝܬܱ݁ܝ ܘܐܒ݂ܠܐ ܠܐ ܐܚܙܐ
Revelation 18:8 ܡܛܠܗܢܐ ܒ݁ܚܱܕ݂ ܝܱܘܡܐ ܢܻܐܬ݂ܝܢ ܥܠܝܗ ܡܱܚܘܬ݂ܐ ܡܱܘܬ݁ܐ ܘܐܒ݂ܠܐ ܘܟ݂ܱܦ݂ܢܐ ܘܱܒ݂ܢܘܪܐ ܬܻ݁ܐܩܱܕ݂ ܡܛܠ ܕ݁ܚܱܝܠܬ݂ܢ ܡܪܝܐ ܕ݁ܕ݂ܢܗ
Revelation 18:9 ܘܢܒ݂ܟ݁ܘܢܗ ܘܢܱܪܩܕ݂ܘܢ ܥܠܝܗ ܡܱܠܟ݁ܝܗ ܕܱ݁ܐܪܥܐ ܗܢܘܢ ܕ݁ܙܱܢܻܝܘ ܥܱܡܗ ܘܐܫܬܱ݁ܥܠܻܝܘ ܡܐ ܕ݁ܚܙܝܢ ܬ݁ܢܢܐ ܕ݁ܝܱܩܕ݁ܢܗ
Revelation 18:10 ܟܱ݁ܕ݂ ܩܝܡܻܝܢ ܡܢ ܩܒ݂ܘܠ ܡܢ ܕ݁ܚܠܬ݂ܐ ܕ݁ܬ݂ܱܫܢܻܝܩܗ ܘܢܻܐܡܪܘܢ ܘܝ ܘܝ ܘܝ ܡܕ݂ܻܝܢ_ܬ݁ܐ ܪܱܒ݁ܬ݂ܐ ܒ݁ܒ݂ܝܠ ܡܕ݂ܻܝܢ_ܬ݁ܐ ܥܱܫܻܝܢܬ݁ܐ ܡܛܠ ܕ݁ܒ݂ܱܚܕ݂ܐ ܫܥܐ ܐܬ݂ܐ ܕܻ݁ܝܢܟ݂ܝ
Revelation 18:11 ܘܬ݂ܱܓ݁ܪܐ ܕܱ݁ܐܪܥܐ ܢܒ݂ܟ݁ܘܢ ܘܢܬ݂ܱܐܒ݂ܠܘܢ ܥܠܝܗ ܘܡܱܘܒܱ݁ܠܗܘܢ ܠܱܝܬ݁ ܕ݁ܙܒ݂ܢ ܬ݁ܘܒ݂
Revelation 18:12 ܡܱܘܒ݁ܠܐ ܕ݁ܕ݂ܱܗܒ݂ܐ ܘܱܕ݂ܣܻܐܡܐ ܘܱܕ݂ܟ݂ܻܐܦ݂ܐ ܝܱܩܻܝܪܬ݂ܐ ܘܱܕ݂ܡܱܪܓ݁ܢܝܬ݂ܐ ܘܱܕ݂ܒ݂ܘܨܐ ܘܕ݂ܱܐܪܓ݁ܘܢܐ ܘܫܻܐܪܝܐ ܕܱ݁ܙܚܘܪܻܝܬ݂ܐ ܘܟ݂ܠ ܩܻܝܣ ܕ݁ܒ݂ܣܡܐ ܘܟ݂ܠ ܡܐܢ ܕ݁ܫܢܐ ܘܟ݂ܠ ܡܐܢ ܕ݁ܩܱܝܣܐ ܝܱܩܻܝܪܐ ܘܱܢܚܫܐ ܘܦ݂ܱܪܙܠܐ ܘܫܻܝܫܐ
Revelation 18:13 ܘܩܘܢܻܝܡܘܢ ܘܒ݂ܣܡܐ ܘܡܘܪܘܢ ܘܱܠܒ݂ܘܢܬ݁ܐ ܘܚܱܡܪܐ ܘܡܫܚܐ ܘܱܣܡܻܝܕ݂ܐ ܘܥܪܒ݁ܐ ܘܪܱܟ݂ܫܐ ܘܡܱܪܟ݁ܒ݂ܬ݂ܐ ܘܦ݂ܱܓ݂ܪܐ ܘܢܱܦ݂ܫܬ݂ܐ ܕܱ݁ܒ݂ܢܱܝܢܫܐ
Revelation 18:14 ܘܐܒ݁ܟ݂ܝ ܪܓ݁ܬ݂ܐ ܕ݁ܢܱܦ݂ܫܟ݂ܝ ܐܙܱܠ ܡܢܟ݂ܝ ܘܟ݂ܠ ܕ݁ܫܱܡܻܝܢ ܘܱܫܒ݂ܻܝܚ ܐܙܱܠ ܡܢܟ݂ܝ ܘܠܐ ܬ݁ܘܒ݂ ܬ݁ܚܙܝܢ ܐܢܘܢ
Revelation 18:15 ܘܠܐ ܢܫܟ݁ܚܘܢ ܐܢܘܢ ܬܱ݁ܓ݁ܪܐ ܕ݁ܗܠܝܢ ܕܱ݁ܥܬ݂ܱܪܘ ܡܢܗ ܡܢ ܩܒ݂ܘܠ ܢܩܘܡܘܢ ܡܢ ܕ݁ܚܠܬ݂ܐ ܕ݁ܫܘܢܩܗ ܟܱ݁ܕ݂ ܒ݁ܟ݂ܝܢ ܘܱܐܒ݂ܻܝܠܻܝܢ
Revelation 18:16 ܘܐܡܪܻܝܢ ܘܝ ܘܝ ܡܕ݂ܻܝܢ_ܬ݁ܐ ܪܱܒ݁ܬ݂ܐ ܕܱ݁ܡܥܱܛܦ݂ܐ ܒ݁ܘܨܐ ܘܱܐܪܓ݁ܘܢܐ ܘܱܙܚܘܪܝܬ݂ܐ ܕ݁ܡܱܕ݂ܗܒ݂ܢ ܒ݁ܕ݂ܱܗܒ݂ܐ ܘܟ݂ܻܐܦ݂ܐ ܝܱܩܻܝܪܬ݂ܐ ܘܡܱܪܓ݁ܢܝܬ݂ܐ
Revelation 18:17 ܡܛܠ ܕ݁ܒ݂ܱܚܕ݂ܐ ܫܥܐ ܐܣܬܱ݁ܪܱܩ ܥܘܬ݂ܪܐ ܕܱ݁ܐܝܟ݂ ܗܢܐ ܘܟ݂ܠ ܡܕ݂ܱܒ݁ܪܱܝ ܐܠܦ݂ܐ ܘܟ݂ܠ ܐܙܱܠ_ܝ ܒ݁ܐܠܦ݂ܐ ܠܕ݂ܘܟ݁ܝܬ݂ܐ ܘܐܠܦ݂ܪܐ ܘܟ݂ܠ ܕܱ݁ܒ݂ܝܱܡܐ ܦ݁ܠܚܻܝܢ ܡܢ ܪܘܚܩܐ ܩܡܘ
Revelation 18:18 ܘܱܒ݂ܟ݂ܱܐܘܗ ܟܱ݁ܕ݂ ܚܙܝܢ ܬ݁ܢܢܐ ܕ݁ܝܱܩܕ݁ܢܗ ܘܐܡܪܻܝܢ ܡܱܢ ܗ_ܻܝ ܕ݁ܕ݂ܡܝܐ ܠܱܡܕ݂ܻܝܢ_ܬ݁ܐ ܪܱܒ݁ܬ݂ܐ
Revelation 18:19 ܘܱܐܪܡܻܝܘ ܥܱܦ݂ܪܐ ܥܱܠ ܪܻܝܫܱܝܗܘܢ ܘܱܩܥܱܘ ܟܱ݁ܕ݂ ܒ݁ܟ݂ܝܢ ܘܱܐܒ݂ܻܝܠܻܝܢ ܘܐܡܪܻܝܢ ܘܝ ܘܝ ܡܕ݂ܻܝܢ_ܬ݁ܐ ܪܱܒ݁ܬ݂ܐ ܐܱܝܕ݂ܐ ܕ݁ܒ݂ܗ ܥܬ݂ܱܪܘ ܐܱܝܠܝܢ ܕܻ݁ܐܝܬ݂ ܠܗܘܢ ܐܠܦ݂ܐ ܒ݁ܝܱܡܐ ܡܢ ܐܻܝܩܪܗ ܕ݁ܒ݂ܱܚܕ݂ܐ ܫܥܐ ܚܪܒܱ݁ܬ݂
Revelation 18:20 ܐܬ݂ܦܱ݁ܨܚܘ ܥܠܝܗ ܫܡܱܝܐ ܘܩܱܕܻ݁ܝܫܐ ܘܱܫܠܻܝܚܐ ܘܱܢܒ݂ܻܝܐ ܡܛܠ ܕ݁ܕ݂ܢ ܐܱܠܗܐ ܕܻ݁ܝܢܟ݂ܘܢ ܡܢܗ
Revelation 18:21 ܘܱܫܩܱܠ ܚܱܕ݂ ܡܢ ܡܱܠܱܐܟ݂ܐ ܚܱܝܠܬ݂ܢܐ ܟܻ݁ܐܦ݂ܐ ܪܱܒ݁ܬ݂ܐ ܐܱܝܟ݂ ܪܱܚܝܐ ܘܱܐܪܡܻܝ ܒ݁ܝܱܡܐ ܘܐܡܱܪ ܗܟ݂ܱܢܐ ܒ݁ܚܻܐܦ݂ܐ ܬ݁ܫܬ݁ܕ݂ܐ ܒ݁ܒ݂ܝܠ ܡܕ݂ܻܝܢ_ܬ݁ܐ ܪܱܒ݁ܬ݂ܐ ܘܠܐ ܬ݁ܫܟܱ݁ܚ ܬ݁ܘܒ݂
Revelation 18:22 ܘܩܠܐ ܕ݁ܩܻܝܬ݂ܪܐ ܘܱܕ݂ܫܻܝܦ݂ܘܪܐ ܘܕ݂ܱܙܢܱܝ ܙܡܪܐ ܘܱܕ݂ܡܱܙܥܘܩܐ ܠܐ ܢܫܬ݁ܡܱܥ ܒ݁ܟ݂ܝ ܬ݁ܘܒ݂
Revelation 18:23 ܘܢܘܗܪܐ ܕܱ݁ܫܪܓ݂ܐ ܠܐ ܢܬ݂ܚܙܐ ܠܟ݂ܝ ܬ݁ܘܒ݂ ܘܩܠܐ ܕ݁ܚܱܬ݂ܢܐ ܘܩܠܐ ܕ݁ܟ݂ܱܠܬ݂ܐ ܠܐ ܢܫܬ݁ܡܱܥ ܒ݁ܟ݂ܝ ܬ݁ܘܒ݂ ܡܛܠ ܕ݁ܬ݂ܱܓ݁ܪܱܝܟ݁ܝ ܐܻܝܬ݂ ܗ_ܘܱܘ ܪܱܘܪܒ݂ܢܝܗ ܕܱ݁ܐܪܥܐ ܡܛܠ ܕܱ݁ܒ݂ܚܱܪܫܱܝܟ݁ܝ ܐܱܛܥܻܝܬ݁ܝ ܠܟ݂ܠܗܘܢ ܥܱܡ_ܡܐ
Revelation 18:24 ܘܒ݂ܗ ܐܫܬ݁ܟ݂ܱܚ ܕ݁ܡܐ ܕܱ݁ܢܒ݂ܻܝܐ ܘܩܱܕܻ݁ܝܫܐ ܕܱ݁ܩܛܻܝܠܻܝܢ ܥܱܠ ܐܱܪܥܐ
Revelation 19:1 ܘܡܢ ܒ݁ܬ݂ܱܪ ܗܠܝܢ ܫܡܥܬ݂ ܩܠܐ ܪܱܒ݁ܐ ܕ݁ܟ݂ܢܫܐ ܣܱܓܻ݁ܝܐܐ ܒܱ݁ܫܡܱܝܐ ܕ݁ܐܡܪܻܝܢ ܗܱܠܠܘܝܱܐ ܦ݁ܘܪܩܢܐ ܘܬ݂ܫܒ݁ܘܚܬ݁ܐ ܘܚܱܝܠܐ ܠܱܐܠܗܱܢ
Revelation 19:2 ܡܛܠ ܕ݁ܫܱܪܻܝܪܻܝܢ ܘܟ݂ܻܐܢܻܝܢ ܕܻ݁ܝܢܱܘܗ_ܝ ܡܛܠ ܕ݁ܕ݂ܢ ܠܙܢܻܝܬ݂ܐ ܪܱܒ݁ܬ݂ܐ ܐܱܝܕ݂ܐ ܕ݁ܚܱܒ݁ܠܱܬ݂ ܠܱܐܪܥܐ ܒ݁ܙܢܝܘܬ݂ܗ ܘܱܬ݂ܒ݂ܱܥ ܕ݁ܡܐ ܕ݁ܥܱܒ݂ܕܱ݁ܘܗ_ܝ ܡܢ ܐܻܝܕ݂ܝܗ
Revelation 19:3 ܕ݁ܬ݂ܱܪܬ݁ܝܢ ܐܡܱܪܘ ܗܱܠܠܘܝܱܐ ܘܱܬ݂ܢܢܗ ܣܠܩ ܠܥܠܱܡ ܥܠܡܻܝܢ
Revelation 19:4 ܘܱܢܦ݂ܱܠܘ ܥܣܪܻܝܢ ܘܱܐܪܒ݁ܥܐ ܩܱܫܻܝܫܻܝܢ ܘܱܐܪܒܱ݁ܥ ܚܱܝܘܢ ܘܱܣܓ݂ܕ݂ܘ ܠܱܐܠܗܱܢ ܕ݁ܝܬ݂ܒ݂ ܥܱܠ ܟ݁ܘܪܣܝܐ ܘܐܡܪܻܝܢ ܐܱܡܻܝܢ ܗܱܠܠܘܝܱܐ
Revelation 19:5 ܘܩܠܐ ܡܢ ܟ݁ܘܪܣܝܐ ܕ݁ܐܡܱܪ ܫܱܒܱ݁ܚܘ ܠܱܐܠܗܱܢ ܟ݁ܠܗܘܢ ܥܱܒ݂ܕܱ݁ܘܗ_ܝ ܘܕ݂ܚܠܱܝ ܫܡܗ ܟ݁ܠܗܘܢ ܙܥܘܪܐ ܥܱܡ ܪܱܘܪܒ݂ܐ
Revelation 19:6 ܘܫܡܥܬ݂ ܩܠܐ ܐܱܝܟ݂ ܕ݁ܟ݂ܢܫܐ ܣܱܓܻ݁ܝܐܐ ܘܱܐܝܟ݂ ܩܠܐ ܕ݁ܡܱܝܐ ܣܱܓܻ݁ܝܐܐ ܘܱܐܝܟ݂ ܩܠܐ ܕ݁ܪܱܥܡܐ ܚܱܝܠܬ݂ܢܐ ܕ݁ܐܡܪܻܝܢ ܗܱܠܠܘܝܱܐ ܡܛܠ ܕܱ݁ܐܡܠܟ݂ ܡܪܝܐ ܐܱܠܗܐ ܐܱܚܻܝܕ݂ ܟ݁ܠ
Revelation 19:7 ܚܕ݂ܝܢܱܢ ܘܡܬ݂ܦܱ݁ܨܚܻܝܢܱܢ ܢܬ݁ܠ ܠܗ ܬ݁ܫܒ݁ܘܚܬ݁ܐ ܡܛܠ ܕ݁ܐܬ݂ܬ݂ ܡܫܬ݁ܘܬ݂ܗ ܕ݁ܐܡܪܐ ܘܱܐܢ_ܬ݁ܬ݂ܗ ܛܱܝܒ݂ܱܬ݂ ܢܱܦ݂ܫܗ
Revelation 19:8 ܘܐܬ݂ܻܝܗܒ݂ ܠܗ ܕ݁ܬ݂ܬ݂ܥܱܛܱܦ݂ ܒ݁ܘܨܐ ܕܱ݁ܟ݂ܝܐ ܘܱܢܗܻܝܪܐ ܒ݁ܘܨܐ ܓ݁ܝܪ ܬ݁ܪܻܝܨܬ݂ܐ ܐܢܝܢ ܕ݁ܩܱܕܻ݁ܝܫܐ
Revelation 19:9 ܘܐܡܱܪܘ ܠܻܝ ܟ݁ܬ݂ܘܒ݂ ܛܘܒ݂ܱܝܗܘܢ ܠܱܐܝܠܝܢ ܕ݁ܠܱܚܫܡܻܝܬ݂ܐ ܕ݁ܡܫܬ݁ܘܬ݂ܗ ܕ݁ܐܡܪܐ ܐܻܝܬ݂ܱܝܗܘܢ ܩܪܱܝܐ ܘܐܡܱܪ ܠܻܝ ܗܠܝܢ ܡܠܐ ܕ݁ܫܱܪܻܝܪܢ ܕܱ݁ܐܠܗܐ ܐܻܝܬ݂ܱܝܗܝܢ
Revelation 19:10 ܘܢܦ݂ܠܬ݂ ܩܕ݂ܡ ܪܓ݂ܠܱܘܗ_ܝ ܘܣܓ݂ܕ݁ܬ݂ ܠܗ ܘܐܡܱܪ ܠܻܝ ܠܐ ܟ݁ܢܬ݂ܟ݂ ܐܻܝܬ݂ܱܝ ܘܕ݂ܱܐܚܱܝܟ݁ ܗܠܝܢ ܕܻ݁ܐܝܬ݂ ܠܗܘܢ ܣܗܕ݁ܘܬ݂ܐ ܕ݁ܝܫܘܥ ܠܱܐܠܗܐ ܣܓ݂ܘܕ݂ ܝܱܬܻ݁ܝܪܐܝܻܬ݂ ܣܗܕ݁ܘܬ݂ܐ ܓ݁ܝܪ ܕ݁ܝܫܘܥ ܐܻܝܬ݂ܝܗ ܪܘܚܐ ܕܱ݁ܢܒ݂ܻܝܘܬ݂ܐ
Revelation 19:11 ܘܱܚܙܻܝܬ݂ ܫܡܱܝܐ ܕܱ݁ܦ݂ܬ݂ܻܝܚ ܘܗܐ ܣܘܣܝܐ ܚܘܪܐ ܘܱܕ݂ܝܬ݂ܒ݂ ܥܠܱܘܗ_ܝ ܡܬ݂ܩܪܐ ܡܗܱܝܡܢܐ ܘܫܱܪܻܝܪܐ ܘܱܒ݂ܟ݂ܻܐܢܘܬ݂ܐ ܕ݁ܐܢ ܘܡܱܩܪܒ݂
Revelation 19:12 ܥܱܝܢܱܘܗ_ܝ ܕ݁ܝܢ ܐܱܝܟ݂ ܫܱܠܗܒ݂ܻܝܬ݂ܐ ܕ݁ܢܘܪܐ ܘܥܱܠ ܪܻܝܫܗ ܬ݁ܐܓ݂ܐ ܣܱܓܻ݁ܝܐܐ ܘܻܐܝܬ݂ ܠܗ ܫܡܐ ܟ݁ܬ݂ܻܝܒ݂ܐ ܐܱܝܢܐ ܕ݁ܠܐ ܝܕ݂ܱܥ ܐܠܐ ܐܢ ܗܘ
Revelation 19:13 ܘܱܡܥܱܛܱܦ݂ ܡܐܢܐ ܕܱ݁ܙܠܻܝܥ ܒܱ݁ܕ݂ܡܐ ܘܡܬ݂ܩܪܐ ܫܡܗ ܡܠܬ݂ܐ ܕܱ݁ܐܠܗܐ
Revelation 19:14 ܘܚܱܝܠܱܘܬ݂ܐ ܕܱ݁ܫܡܱܝܐ ܢܱܩܻܝܦ݂ܻܝܢ ܗ_ܘܱܘ ܠܗ ܥܱܠ ܪܱܟ݂ܫܐ ܚܘܪܐ ܘܱܠܒ݂ܻܝܫܻܝܢ ܒ݁ܘܨܐ ܚܘܪܐ ܘܕ݂ܱܟ݂ܝܐ
Revelation 19:15 ܘܡܢ ܦ݁ܘܡܗܘܢ ܢܦ݂ܩܐ ܚܱܪܒ݁ܐ ܚܱܪܻܝܦ݂ܬ݁ܐ ܕ݁ܒ݂ܗ ܢܩܛܠܘܢ ܠܥܱܡ_ܡܐ ܘܗܘ ܢܪܥܐ ܐܢܘܢ ܒ݁ܫܱܒ݂ܛܐ ܕ݁ܦ݂ܱܪܙܠܐ ܘܗܘ ܕ݁ܐܫ ܡܱܥܨܱܪܬ݁ܐ ܕ݁ܪܘܓ݂ܙܗ ܕܱ݁ܐܠܗܐ ܐܱܚܻܝܕ݂ ܟ݁ܠ
Revelation 19:16 ܘܻܐܝܬ݂ ܠܗ ܥܱܠ ܡܐܢܱܘܗ_ܝ ܥܱܠ ܥܱܛܡܬ݂ܗ ܫܡܐ ܟ݁ܬ݂ܻܝܒ݂ܐ ܡܱܠܟ݁ܐ ܕ݁ܡܱܠܟ݁ܐ ܘܡܪܐ ܕ݁ܡܪܱܘܬ݂ܐ
Revelation 19:17 ܘܱܚܙܻܝܬ݂ ܐ_ܚܪܻܢܐ ܡܱܠܱܐܟ݂ܐ ܕ݁ܩܐܡ ܒ݁ܫܡܫܐ ܘܱܩܥܐ ܒ݁ܩܠܐ ܪܡܐ ܘܐܡܱܪ ܠܦ݂ܪܱܚܬ݂ܐ ܕ݁ܦ݂ܪܚܐ ܡܨܥܱܬ݂ ܫܡܱܝܐ ܬܱ݁ܘ ܐܬ݂ܟܱ݁ܢ_ܫܘ ܠܱܚܫܡܻܝܬ݂ܐ ܪܱܒ݁ܬ݂ܐ ܕܱ݁ܐܠܗܐ
Revelation 19:18 ܕ݁ܬ݂ܐܟ݂ܠܘܢ ܒ݁ܣܪܐ ܕ݁ܡܱܠܟ݁ܐ ܘܒ݂ܣܪܐ ܕ݁ܪܻܫܱܝ ܐܱܠܦ݂ܐ ܘܒ݂ܣܪܐ ܕ݁ܥܱܫܻܝܢܐ ܘܒ݂ܣܪܐ ܕ݁ܪܱܟ݂ܫܐ ܘܕ݂ܱܐܝܠܝܢ ܕ݁ܝܬ݂ܒܻ݁ܝܢ ܥܠܱܝܗܘܢ ܘܒ݂ܣܪܐ ܕ݁ܚܻܐܪܐ ܘܱܕ݂ܥܱܒ݂ܕ݁ܐ ܘܕ݂ܱܙܥܘܪܐ ܘܱܕ݂ܪܱܘܪܒ݂ܐ
Revelation 19:19 ܘܱܚܙܻܝܬ݂ ܠܚܱܝܘܬ݂ܐ ܘܱܠܚܱܝܠܱܘܬ݂ܗ ܘܡܱܠܟ݁ܐ ܕܱ݁ܐܪܥܐ ܘܱܠܦ݂ܠܚܱܝܗܘܢ ܕܱ݁ܡܟ݂ܱܢܫܻܝܢ ܠܡܥܒܱ݁ܕ݂ ܩܪܒ݂ܐ ܥܱܡ ܗܱܘ ܕ݁ܝܬ݂ܒ݂ ܥܱܠ ܣܘܣܝܐ ܘܥܱܡ ܦ݁ܠܚܱܘܗ_ܝ
Revelation 19:20 ܘܐܬ݁ܬ݁ܨܻܝܕ݂ܱܬ݂ ܚܱܝܘܬ݂ܐ ܘܱܢܒ݂ܻܝܐ ܕܱ݁ܓ݁ܠܐ ܥܱܡܗ ܗܱܘ ܕܱ݁ܥܒ݂ܱܕ݂ ܐܬ݂ܘܬ݂ܐ ܩܕ݂ܡܝܗ ܕܱ݁ܒ݂ܗܝܢ ܐܱܛܥܻܝ ܠܱܐܝܠܝܢ ܕܱ݁ܢܣܱܒ݂ܘ ܪܘܫܡܐ ܕ݁ܚܱܝܘܬ݂ܐ ܘܠܱܐܝܠܝܢ ܕܱ݁ܣܓ݂ܕ݂ܘ ܠܨܱܠܡܗ ܘܱܢܚܬ݂ܘ ܬ݁ܪܱܝܗܘܢ ܘܐܬ݂ܪܡܻܝܘ ܒ݁ܝܱܡܬ݂ܐ ܕ݁ܢܘܪܐ ܕ݁ܝܩܕ݁ܐ ܘܱܕ݂ܟ݂ܒ݂ܪܻܝܬ݂ܐ
Revelation 19:21 ܘܱܕ݂ܫܱܪܟ݁ܐ ܕ݁ܝܢ ܐܬ݂ܩܱܛܱܠܘ ܒ݁ܚܱܪܒ݁ܗ ܕ݁ܗܱܘ ܕ݁ܝܬ݂ܒ݂ ܥܱܠ ܣܘܣܝܐ ܒܱ݁ܐܝܕ݂ܐ ܕ݁ܢܦ݂ܩܐ ܡܢ ܦ݁ܘܡܗ ܘܟ݂ܠܗ ܛܱܝܪܐ ܣܒ݂ܥܱܬ݂ ܡܢ ܒ݁ܣܪܗܘܢ
Revelation 20:1 ܘܱܚܙܻܝܬ݂ ܐ_ܚܪܻܢܐ ܡܱܠܱܐܟ݂ܐ ܕܱ݁ܢܚܬ݂ ܡܢ ܫܡܱܝܐ ܕܻ݁ܐܝܬ݂ ܥܠܱܘܗ_ܝ ܩܠܻܝܕ݂ܐ ܕܱ݁ܬ݂ܗܘܡܐ ܘܫܻܝܫܱܠܬ݁ܐ ܪܱܒ݁ܬ݂ܐ ܒܻ݁ܐܝܕ݂ܗ
Revelation 20:2 ܘܠܱܒ݂ܟ݁ܗ ܠܬ݂ܱܢܻܝܢܐ ܚܘܝܐ ܩܱܕ݂ܡܝܐ ܗܱܘ ܕܻ݁ܐܝܬ݂ܱܘܗ_ܝ ܐܟ݂ܠܩܱܪܨܐ ܘܣܛܢܐ ܘܱܐܣܪܗ ܐܠܦ݂ ܫܢܻܝܢ
Revelation 20:3 ܘܱܐܪܡܝܗ ܒܱ݁ܬ݂ܗܘܡܐ ܘܐܚܱܕ݂ ܘܱܛܒ݂ܱܥ ܠܥܠ ܡܢܗ ܕ݁ܠܐ ܬ݁ܘܒ݂ ܢܱܛܥܐ ܠܟ݂ܠܗܘܢ ܥܱܡ_ܡܐ ܒ݁ܬ݂ܱܪ ܗܠܝܢ ܝܻܗܻܝܒ݂ ܠܡܫܪܝܗ ܩܱܠܻܝܠ ܙܱܒ݂ܢܐ
Revelation 20:4 ܘܱܚܙܻܝܬ݂ ܡܱܘܬ݁ܒ݂ܐ ܘܻܝܬ݂ܒ݂ܘ ܥܠܱܝܗܘܢ ܘܕ݂ܻܝܢܐ ܐܬ݂ܻܝܗܒ݂ ܠܗܘܢ ܘܢܱܦ݂ܫܬ݂ܐ ܗܠܝܢ ܕ݁ܐܬ݂ܦ݁ܣܩ ܡܛܠ ܣܗܕ݁ܘܬ݂ܐ ܕ݁ܝܫܘܥ ܘܡܛܠ ܡܠܬ݂ܐ ܕܱ݁ܐܠܗܐ ܘܕ݂ܱܐܝܠܝܢ ܕ݁ܠܐ ܣܓ݂ܕ݂ܘ ܠܚܱܝܘܬ݂ܐ ܘܠܐ ܠܨܱܠܡܗ ܘܠܐ ܢܣܱܒ݂ܘ ܪܘܫܡܐ ܥܱܠ ܒ݁ܝܬ݂ ܥܱܝܢܱܝܗܘܢ ܐܱܘ ܥܱܠ ܐܻܝܕ݂ܱܝܗܘܢ ܕܱ݁ܚܝܱܘ ܘܱܐܡܠܟ݂ܘ ܥܱܡ ܡܫܻܝܚܐ ܐܠܦ݂ ܫܢܻܝܢ
Revelation 20:5 ܘܗܕ݂ܐ ܗ_ܝ ܩܝܡܬ݁ܐ ܩܱܕ݂ܡܝܬ݁ܐ
Revelation 20:6 ܛܘܒ݂ܢܐ ܗ_ܘ ܘܩܱܕܻ݁ܝܫܐ ܡܱܢ ܕܻ݁ܐܝܬ݂ ܠܗ ܡܢܬ݂ܐ ܒܱ݁ܩܝܡܬ݁ܐ ܩܱܕ݂ܡܝܬ݁ܐ ܘܥܱܠ ܗܠܝܢ ܠܱܝܬ݁ ܫܘܠܛܢܐ ܠܡܱܘܬ݁ܐ ܬ݁ܢܝܢܐ ܐܠܐ ܢܗܘܘܢ ܟ݁ܗܢܐ ܕܱ݁ܐܠܗܐ ܘܕ݂ܱܡܫܻܝܚܐ ܘܢܱܡܠܟ݂ܘܢ ܥܱܡܗ ܐܠܦ݂ ܫܢܻܝܢ
Revelation 20:7 ܘܡܐ ܕ݁ܐܫܬܱ݁ܠܱܡ ܐܠܦ݂ ܫܢܻܝܢ ܢܫܬ݁ܪܐ ܣܛܢܐ ܡܢ ܚܒ݂ܘܫܝܗ
Revelation 20:8 ܘܢܦ݁ܘܩ ܠܡܱܛܥܝܘ ܠܟ݂ܠܗܘܢ ܥܱܡ_ܡܐ ܒܱ݁ܐܪܒܱ݁ܥ ܙܘܝܬ݂ܗ ܕܱ݁ܐܪܥܐ ܠܓ݂ܘܓ݂ ܘܱܠܡܓ݂ܘܓ݂ ܘܠܱܡܟ݂ܱܢܫܘ ܐܢܘܢ ܠܱܩܪܒ݂ܐ ܐܱܝܠܝܢ ܕ݁ܡܢܝܢܗܘܢ ܐܱܝܟ݂ ܚܠܐ ܕ݁ܝܱܡܐ
Revelation 20:9 ܘܱܣܠܩܘ ܥܱܠ ܦ݁ܬ݂ܝܗ ܕܱ݁ܐܪܥܐ ܘܚܱܕ݂ܪܘܗ ܠܱܡܕ݂ܻܝܢ_ܬ݁ܐ ܕ݁ܡܱܫܪܻܝܬ݂ܐ ܕ݁ܩܱܕܻ݁ܝܫܐ ܘܠܱܡܕ݂ܻܝܢ_ܬ݁ܐ ܚܱܒܻ݁ܝܒ݂ܬ݁ܐ ܘܢܚܬܱ݁ܬ݂ ܢܘܪܐ ܡܢ ܫܡܱܝܐ ܡܢ ܐܱܠܗܐ ܘܐܟ݂ܠܱܬ݂ ܐܢܘܢ
Revelation 20:10 ܘܐܟ݂ܠܩܱܪܨܐ ܡܱܛܥܝܢܗܘܢ ܐܬ݂ܪܡܻܝ ܒ݁ܝܱܡܬ݂ܐ ܕ݁ܢܘܪܐ ܘܟ݂ܒ݂ܪܻܝܬ݂ܐ ܐܱܝܟ݁ܐ ܕ݁ܚܱܝܘܬ݂ܐ ܘܱܢܒ݂ܻܝܐ ܕܱ݁ܓ݁ܠܐ ܘܢܫܬܱ݁ܢܩܘܢ ܐܻܝܡܡܐ ܘܠܻܠܝܐ ܠܥܠܱܡ ܥܠܡܻܝܢ
Revelation 20:11 ܘܱܚܙܻܝܬ݂ ܟ݁ܘܪܣܝܐ ܪܱܒ݁ܐ ܚܘܪܐ ܘܠܱܕ݂ܝܬ݂ܒ݂ ܠܥܠ ܡܢܗ ܗܱܘ ܕ݁ܡܢ ܩܕ݂ܡ ܐܱܦܱ݁ܘܗ_ܝ ܥܪܩܱܬ݂ ܐܱܪܥܐ ܘܱܫܡܱܝܐ ܘܱܐܬ݂ܱܪ ܠܐ ܐܫܬ݁ܟ݂ܱܚ ܠܗܘܢ
Revelation 20:12 ܘܱܚܙܻܝܬ݂ ܠܡܻܝܬ݂ܐ ܪܱܘܪܒ݂ܐ ܘܱܙܥܘܪܐ ܕ݁ܩܡܘ ܩܕ݂ܡ ܟ݁ܘܪܣܝܐ ܘܣܦ݂ܪܐ ܐܬ݂ܦ݁ܬ݂ܱܚܘ ܘܱܐ_ܚܪܻܢܐ ܣܦ݂ܪܐ ܐܬ݂ܦ݁ܬ݂ܱܚ ܕܻ݁ܐܝܬ݂ܱܘܗ_ܝ ܕ݁ܕ݂ܻܝܢܐ ܘܐܬ݁ܕ݂ܻܝܢܘ ܡܻܝܬ݂ܐ ܡܢ ܐܱܝܠܝܢ ܕܱ݁ܟ݂ܬ݂ܻܝܒ݂ܢ ܒ݁ܣܦ݂ܪܐ ܐܱܝܟ݂ ܥܒ݂ܕ݂ܱܝܗܘܢ
Revelation 20:13 ܘܝܱܗ_ܒ݂ ܝܱܡܐ ܡܻܝܬ݂ܐ ܕ݁ܒ݂ܗ ܘܡܱܘܬ݁ܐ ܘܱܫܝܘܠ ܝܱܗ_ܒ݂ܘ ܡܻܝܬ݂ܐ ܕ݁ܨܐܝܕ݂ܱܝܗܘܢ ܘܐܬ݁ܕ݂ܻܝܢ ܚܱܕ݂ ܚܱܕ݂ ܡܢܗܘܢ ܐܱܝܟ݂ ܥܒ݂ܕ݂ܱܝܗܘܢ
Revelation 20:14 ܘܡܱܘܬ݁ܐ ܘܱܫܝܘܠ ܐܬ݂ܪܡܻܝܘ ܒ݁ܝܱܡܬ݂ܐ ܕ݁ܢܘܪܐ ܗܢܐ ܕܻ݁ܐܝܬ݂ܱܘܗ_ܝ ܡܱܘܬ݁ܐ ܬ݁ܢܝܢܐ
Revelation 20:15 ܘܱܐܝܢܐ ܕ݁ܠܐ ܐܫܬ݁ܟ݂ܱܚ ܕܱ݁ܪܫܻܝܡ ܒܱ݁ܟ݂ܬ݂ܒ݂ܐ ܕ݁ܚܱܝܐ ܐܬ݂ܪܡܻܝ ܒ݁ܝܱܡܬ݂ܐ ܕ݁ܢܘܪܐ
Revelation 21:1 ܘܱܚܙܻܝܬ݂ ܫܡܱܝܐ ܚܱܕ݂_ܬ݁ܬ݂ܐ ܘܱܐܪܥܐ ܚܕ݂ܱܬ݂ܐ ܫܡܱܝܐ ܓ݁ܝܪ ܩܱܕ݂ܡܝܬ݁ܐ ܘܱܐܪܥܐ ܩܱܕ݂ܡܝܬ݁ܐ ܐܙܱܠܘ ܘܝܱܡܐ ܠܱܝܬܱ݁ܘܗ_ܝ ܬ݁ܘܒ݂
Revelation 21:2 ܘܠܱܡܕ݂ܻܝܢ_ܬ݁ܐ ܩܱܕܻ݁ܝܫܬ݁ܐ ܐܘܪܻܫܠܡ ܚܕ݂ܱܬ݂ܐ ܚܙܻܝܬ݂ܗ ܕ݁ܢܚܬ݁ܐ ܡܢ ܫܡܱܝܐ ܡܢ ܨܝܕ݂ ܐܱܠܗܐ ܕܱ݁ܡܛܱܝܒ݂ܐ ܐܱܝܟ݂ ܟܱ݁ܠܬ݂ܐ ܡܨܱܒܱ݁ܬ݁ܬ݁ܐ ܠܒ݂ܱܥܠܗ
Revelation 21:3 ܘܫܡܥܬ݂ ܩܠܐ ܪܱܒ݁ܐ ܡܢ ܫܡܱܝܐ ܕ݁ܐܡܱܪ ܗܐ ܡܱܫܪܝܐ ܕܱ݁ܐܠܗܐ ܥܱܡ ܒ݁ܢܱܝܢܫܐ ܘܫܪܐ ܥܱܡܗܘܢ ܘܗܢܘܢ ܥܱܡܐ ܕܻ݁ܝܠܗ ܢܗܘܘܢ ܘܗܘ ܐܱܠܗܐ ܥܱܡܗܘܢ ܘܢܗܘܐ ܠܗܘܢ ܐܱܠܗܐ
Revelation 21:4 ܘܗܘ ܢܠܚܐ ܟ݁ܠ ܕ݁ܡܥܐ ܡܢ ܥܱܝܢܱܝܗܘܢ ܘܡܱܘܬ݁ܐ ܠܐ ܢܗܘܐ ܡܟܻ݁ܝܠ ܘܠܐ ܐܒ݂ܠܐ ܘܠܐ ܪܱܘܒ݁ܐ ܘܠܐ ܟܻ݁ܐܒ݂ܐ ܬ݁ܘܒ݂ ܢܗܘܐ ܥܱܠ ܐܱܦ݁ܝܗ
Revelation 21:5 ܘܐܙܠ_ܬ݂ ܘܐܡܱܪ ܠܻܝ ܕ݁ܝܬ݂ܒ݂ ܥܱܠ ܟ݁ܘܪܣܝܐ ܗܐ ܚܱܕ݂_ܬ݂ܐ ܥܒ݂ܕ݂ ܐ_ܢܐ ܟ݁ܠ ܘܐܡܱܪ ܠܻܝ ܟ݁ܬ݂ܘܒ݂ ܗܠܝܢ ܡܠܐ ܡܗܱܝܡܢܬ݂ܐ ܘܫܱܪܻܝܪܬ݂ܐ ܐܻܝܬ݂ܱܝܗܝܢ
Revelation 21:6 ܘܐܡܱܪ ܠܻܝ ܗܘܱܝ ܐܢܐ ܐܠܱܦ݂ ܘܐܢܐ ܬܱ݁ܘ ܪܻܝܫܻܝܬ݂ܐ ܘܫܘܠܡܐ ܠܕ݂ܱܨܗܐ ܐ_ܢܐ ܐܬ݁ܠ ܡܢ ܥܱܝܢܐ ܕ݁ܡܱܝܐ ܚܱܝܐ ܡܱܓ݁ܢ
Revelation 21:7 ܘܕ݂ܱܙܟ݂ܐ ܗܘ ܢܻܐܪܱܬ݂ ܗܠܝܢ ܘܐܗܘܐ ܠܗ ܐܱܠܗܐ ܘܢܗܘܐ ܠܻܝ ܒ݁ܪܐ
Revelation 21:8 ܠܩܱܢܘܛܬ݂ܢܐ ܕ݁ܝܢ ܘܠܐ ܡܗܱܝܡܢܐ ܘܥܱܘܠܐ ܘܱܡܣܱܝܒ݂ܐ ܘܩܛܘܠܐ ܘܚܱܪܫܐ ܘܙܱܢܝܐ ܘܦ݂ܠܚܱܝ ܦ݁ܬ݂ܱܟ݂ܪܐ ܘܟ݂ܠܗܘܢ ܕܱ݁ܓ݁ܠܐ ܡܢܬ݂ܗܘܢ ܒ݁ܝܱܡܬ݂ܐ ܝܩܕ݁ܬ݁ܐ ܕ݁ܢܘܪܐ ܘܟ݂ܒ݂ܪܻܝܬ݂ܐ ܐܱܝܕ݂ܐ ܕܻ݁ܐܝܬ݂ܝܗ ܡܱܘܬ݁ܐ ܬ݁ܢܝܢܐ
Revelation 21:9 ܘܐܬ݂ܐ ܚܱܕ݂ ܡܢ ܫܱܒ݂ܥܐ ܡܱܠܱܐܟ݂ܻܝܢ ܐܱܝܠܝܢ ܕܻ݁ܐܝܬ݂ ܥܠܱܝܗܘܢ ܫܒ݂ܱܥ ܙܒ݂ܘܪܻܝܢ ܕ݁ܡܱܠܝܢ ܫܒ݂ܱܥ ܡܱܚܘܬ݂ܐ ܐ_ܚܪܝܬ݂ܐ ܘܡܱܠܠ ܥܱܡܝ ܠܡܻܐܡܱܪ ܬ݁ܐ ܐܚܱܘܝܟ݂ ܠܟ݂ܱܠܬ݂ܐ ܐܱܢ_ܬ݁ܬ݂ܗ ܕ݁ܐܡܪܐ
Revelation 21:10 ܘܱܐܘܒ݁ܠܱܢܝ ܒ݁ܪܘܚ ܠܛܘܪܐ ܪܱܒ݁ܐ ܘܪܡܐ ܘܚܱܘܝܱܢܝ ܠܱܡܕ݂ܻܝܢ_ܬ݁ܐ ܩܱܕܻ݁ܝܫܬ݁ܐ ܐܘܪܻܫܠܡ ܕ݁ܢܚܬ݁ܐ ܡܢ ܫܡܱܝܐ ܡܢ ܨܝܕ݂ ܐܱܠܗܐ
Revelation 21:11 ܘܻܐܝܬ݂ ܠܗ ܬ݁ܫܒ݁ܘܚܬ݁ܐ ܕܱ݁ܐܠܗܐ ܘܢܘܗܪܗ ܐܱܝܟ݂ ܕ݁ܡܘܬ݂ܐ ܕ݁ܟ݂ܻܐܦ݂ܐ ܝܱܩܻܝܪܬ݁ܐ ܐܱܝܟ݂ ܝܱܫܦ݁ܗ ܐܱܝܟ݂ ܕ݁ܘܡܝܐ ܕܱ݁ܩܪܘܣܛܱܠܘܣ
Revelation 21:12 ܘܻܐܝܬ݂ ܠܗ ܫܘܪܐ ܪܱܒ݁ܐ ܘܪܡܐ ܘܻܐܝܬ݂ ܠܗ ܬܱ݁ܪܥܐ ܬ݁ܪܥܣܱܪ ܘܥܱܠ ܬܱ݁ܪܥܐ ܡܱܠܱܐܟ݂ܐ ܬ݁ܪܥܣܱܪ ܘܱܫܡܗܱܝܗܘܢ ܟ݁ܬ݂ܻܝܒ݂ܐ ܐܱܝܠܝܢ ܕܻ݁ܐܝܬ݂ܱܝܗܘܢ ܫܡܗܐ ܕܱ݁ܬ݂ܪܥܣܱܪ ܫܱܒ݂ܛܐ ܕܻ݁ܐܝܣܪܝܠ
Revelation 21:13 ܡܢ ܡܱܕ݂ܢܚܐ ܬܱ݁ܪܥܐ ܬ݁ܠܬ݂ܐ ܘܡܢ ܓܱ݁ܪܒ݂ܝܐ ܬܱ݁ܪܥܐ ܬ݁ܠܬ݂ܐ ܘܡܢ ܬܱ݁ܝܡܢܐ ܬܱ݁ܪܥܐ ܬ݁ܠܬ݂ܐ ܘܡܢ ܡܱܥܪܒ݂ܐ ܬܱ݁ܪܥܐ ܬ݁ܠܬ݂ܐ
Revelation 21:14 ܘܫܘܪܐ ܕܱ݁ܡܕ݂ܻܝܢ_ܬ݁ܐ ܐܻܝܬ݂ ܠܗ ܫܬ݂ܐܣܐ ܬܱ݁ܪܬܱ݁ܥܣܪܐ ܘܱܥܠܱܝܗܝܢ ܬ݁ܪܥܣܱܪ ܫܡܗܐ ܕܱ݁ܫܠܻܝܚܱܘܗ_ܝ ܕܱ݁ܒ݂ܪܐ
Revelation 21:15 ܘܗܱܘ ܕܱ݁ܡܡܱܠܠ ܗ_ܘܐ ܥܱܡܝ ܐܻܝܬ݂ ܗ_ܘܐ ܥܠܱܘܗ_ܝ ܩܱܢܝܐ ܕܱ݁ܡܫܘܚܬ݂ܐ ܕ݁ܕ݂ܱܗܒ݂ܐ ܠܡܡܫܚܗ ܠܱܡܕ݂ܻܝܢ_ܬ݁ܐ ܘܱܠܫܘܪܗ
Revelation 21:16 ܘܱܡܕ݂ܻܝܢ_ܬ݁ܐ ܡܪܱܒ݁ܥܐܝܻܬ݂ ܣܻܝܡܐ ܘܐܘܪܟ݁ܗ ܐܱܝܟ݂ ܦ݁ܬ݂ܝܗ ܘܡܱܫܚܗ ܠܱܡܕ݂ܻܝܢ_ܬ݁ܐ ܒ݁ܩܱܢܝܐ ܥܱܠ ܬ݁ܪܥܣܱܪ ܐܱܠܦ݂ܻܝܢ ܐܣܛܕ݂ܱܘܬ݂ܐ ܐܘܪܟ݁ܗ ܘܱܦ݂ܬ݂ܝܗ ܘܪܘܡܗ ܫܘܝܢ ܐܢܘܢ
Revelation 21:17 ܘܡܱܫܚܗ ܠܫܘܪܗ ܡܐܐ ܘܱܐܪܒ݁ܥܻܝܢ ܘܱܐܪܒܱ݁ܥ ܐܱܡܻܝܢ ܒܱ݁ܡܫܘܚܬ݂ܐ ܕ݁ܐ_ܢܫܐ ܐܱܝܕ݂ܐ ܕܻ݁ܐܝܬ݂ܝܗ ܕ݁ܡܱܠܱܐܟ݂ܐ
Revelation 21:18 ܘܕ݂ܘܡܣܐ ܕ݁ܫܘܪܗ ܝܱܫܦ݁ܗ ܘܱܡܕ݂ܻܝܢ_ܬ݁ܐ ܕ݁ܕ݂ܱܗܒ݂ܐ ܕܱ݁ܟ݂ܝܐ ܒܱ݁ܕ݂ܡܘܬ݂ܐ ܕܱ݁ܙܓ݂ܘܓ݂ܻܝܬ݂ܐ ܕ݁ܟ݂ܻܝܬ݂ܐ
Revelation 21:19 ܘܫܬ݂ܐܣܐ ܕ݁ܫܘܪܐ ܕܱ݁ܡܕ݂ܻܝܢ_ܬ݁ܐ ܒ݁ܟ݂ܻܐܦ݂ܐ ܝܱܩܻܝܪܬ݂ܐ ܡܨܱܒ݁ܬ݂ܢ ܘܫܬ݂ܐܣܬ݂ܐ ܩܱܕ݂ܡܝܬ݁ܐ ܝܱܫܦ݁ܗ ܘܱܕ݂ܬ݂ܱܪܬ݁ܝܢ ܣܱܦܻ݁ܝܠܐ ܘܕ݂ܱܬ݂ܠܬ݂ ܩܱܪܟ݂ܕ݂ܢܐ ܘܕ݂ܱܐܪܒܱ݁ܥ ܙܡܱܪܱܓ݂ܕ݂ܐ
Revelation 21:20 ܘܱܕ݂ܚܱܡܫ ܣܪܕ݂ܘܢ ܘܛܦ݂ܪܐ ܘܱܕ݂ܫܬ݂ ܣܪܕ݂ܘܢ ܘܕ݂ܱܫܒ݂ܱܥ ܟܻ݁ܐܦ݂ ܕܱ݁ܗܒ݂ܐ ܘܕ݂ܱܬ݂ܡܢܐ ܒ݁ܪܘܠܐ ܘܕ݂ܱܬ݂ܫܱܥ ܛܘܦܱ݁ܢܕ݂ܻܝܘܢ ܘܕ݂ܱܥܣܱܪ ܟ݁ܪܘܣܦ݁ܪܱܣܐ ܕܱ݁ܚܕ݂ܱܥܣܪܐ ܝܘܟܻܢܬ݂ܘܣ ܕ݁ܬ݂ܱܪܬܱ݁ܥܣܪܐ ܐܱܡܘܬ݂ܻܣܣ
Revelation 21:21 ܘܱܬ݂ܪܥܣܱܪ ܬܱ݁ܪܥܐ ܘܬ݂ܱܪܬܱ݁ܥܣܪܐ ܡܱܪܓ݁ܢܝܬ݂ܐ ܚܕ݂ܐ ܠܱܚܕ݂ܐ ܘܟ݂ܠܚܱܕ݂ ܡܢ ܬܱ݁ܪܥܐ ܐܻܝܬ݂ ܗ_ܘܐ ܡܢ ܚܕ݂ܐ ܡܱܪܓ݁ܢܻܝܬ݂ܐ ܘܫܘܩܐ ܕ݁ܝܢ ܕܱ݁ܡܕ݂ܻܝܢ_ܬ݁ܐ ܕ݁ܕ݂ܱܗܒ݂ܐ ܕܱ݁ܟ݂ܝܐ ܐܱܝܟ݂ ܙܓ݂ܘܓ݂ܻܝܬ݂ܐ ܐܻܝܬ݂ ܒ݁ܗ
Revelation 21:22 ܘܗܱܝܟ݁ܠܐ ܠܐ ܚܙܻܝܬ݂ ܒ݁ܗ ܡܪܝܐ ܓ݁ܝܪ ܐܱܠܗܐ ܐܱܚܻܝܕ݂ ܟ݁ܠ ܗܘ ܐܻܝܬ݂ܱܘܗ_ܝ ܗܱܝܟ݁ܠܗ
Revelation 21:23 ܘܠܐܡܪܐ ܘܠܱܡܕ݂ܻܝܢ_ܬ݁ܐ ܠܐ ܡܬ݂ܒ݁ܥܐ ܫܡܫܐ ܘܠܐ ܣܱܗܪܐ ܕ݁ܢܱܢܗܪܘܢ ܠܗ ܬ݁ܫܒ݁ܘܚܬ݁ܗ ܓ݁ܝܪ ܕܱ݁ܐܠܗܐ ܐܱܢܗܱܪܬ݂ܗ ܘܱܫܪܓ݂ܗ ܐܻܝܬ݂ܱܘܗ_ܝ ܐܡܪܐ
Revelation 21:24 ܘܱܡܗܱܠܟ݂ܻܝܢ ܥܱܡ_ܡܐ ܒ݁ܢܘܗܪܗ ܘܡܱܠܟ݁ܐ ܕܱ݁ܐܪܥܐ ܡܱܝܬ݁ܝܢ ܠܗ ܬ݁ܫܒ݁ܘܚܬ݁ܐ
Revelation 21:25 ܘܬ݂ܱܪܥܝܗ ܠܐ ܢܬ݁ܬܱ݁ܚܕ݁ܘܢ ܒܻ݁ܐܝܡܡܐ ܠܻܠܝܐ ܓ݁ܝܪ ܠܐ ܢܗܘܐ ܬܱ݁ܡܢ
Revelation 21:26 ܘܢܱܝܬ݁ܘܢ ܠܗ ܬ݁ܫܒ݁ܘܚܬ݁ܐ ܘܻܐܝܩܪܐ ܕ݁ܥܱܡ_ܡܐ
Revelation 21:27 ܘܠܐ ܢܗܘܐ ܬܱ݁ܡܢ ܟ݁ܠ ܛܡܱܐ ܘܱܕ݂ܥܒ݂ܕ݂ ܡܣܱܝܒ݂ܘܬ݂ܐ ܘܕ݂ܱܓ݁ܠܘܬ݂ܐ ܐܠܐ ܐܢ ܐܱܝܠܝܢ ܕܱ݁ܟ݂ܬ݂ܻܝܒ݂ܢ ܒܱ݁ܟ݂ܬ݂ܒ݂ܗ ܕ݁ܐܡܪܐ
Revelation 22:1 ܘܚܱܘܝܱܢܝ ܢܱܗܪܐ ܕ݁ܡܱܝܐ ܚܱܝܐ ܕܱ݁ܟ݂ܝܐ ܐܦ݂ ܢܱܗܻܝܪܐ ܐܱܝܟ݂ ܓ݁ܠܻܝܕ݂ܐ ܘܢܦ݂ܩ ܡܢ ܟ݁ܘܪܣܝܗ ܕܱ݁ܐܠܗܐ ܘܕ݂ܐܡܪܐ
Revelation 22:2 ܘܡܨܥܱܬ݂ ܫܘܩܝܗ ܡܟ݁ܐ ܘܡܟ݁ܐ ܥܱܠ ܢܱܗܪܐ ܩܱܝܣܐ ܕ݁ܚܱܝܐ ܕ݁ܥܒ݂ܕ݂ ܦܻ݁ܐܪܐ ܬ݁ܪܥܣܱܪ ܘܱܒ݂ܟ݂ܠ ܝܻܪܱܚ ܝܗܒ݂ ܦܻ݁ܐܪܱܘܗ_ܝ ܘܛܱܪܦ݂ܱܘܗ_ܝ ܠܐܣܝܘܬ݂ܐ ܕ݁ܥܱܡ_ܡܐ
Revelation 22:3 ܘܟ݂ܠ ܚܪܡܐ ܠܐ ܢܗܘܐ ܬܱ݁ܡܢ ܘܟ݂ܘܪܣܝܗ ܕܱ݁ܐܠܗܐ ܘܕ݂ܐܡܪܐ ܒ݁ܗ ܢܗܘܐ ܘܥܱܒ݂ܕܱ݁ܘܗ_ܝ ܢܫܱܡܫܘܢܝܗ_ܝ
Revelation 22:4 ܘܢܚܙܘܢ ܐܱܦܱ݁ܘܗ_ܝ ܘܱܫܡܗ ܥܱܠ ܒ݁ܝܬ݂ ܥܱܝܢܱܝܗܘܢ
Revelation 22:5 ܘܠܻܠܝܐ ܠܐ ܢܗܘܐ ܬܱ݁ܡܢ ܘܠܐ ܢܬ݂ܒ݁ܥܐ ܠܗܘܢ ܢܘܗܪܐ ܘܱܫܪܓ݂ܐ ܘܢܘܗܪܗ ܕ݁ܫܡܫܐ ܡܛܠ ܕ݁ܡܪܝܐ ܐܱܠܗܐ ܡܱܢܗܱܪ ܠܗܘܢ ܘܡܱܠܟ݁ܗܘܢ ܠܥܠܱܡ ܥܠܡܻܝܢ
Revelation 22:6 ܘܐܡܱܪ ܠܻܝ ܗܠܝܢ ܡܠܐ ܡܗܱܝܡܢܢ ܘܫܱܪܻܝܪܢ ܘܡܪܝܐ ܐܱܠܗܐ ܕ݁ܪܘܚܬ݂ܐ ܕܱ݁ܢܒ݂ܻܝܐ ܩܱܕܻ݁ܝܫܐ ܫܱܕܱ݁ܪ ܠܡܱܠܱܐܟ݂ܗ ܠܱܡܚܱܘܝܘ ܠܥܱܒ݂ܕܱ݁ܘܗ_ܝ ܡܐ ܕܻ݁ܝܗܻܝܒ݂ ܠܡܗܘܐ ܒܱ݁ܥܓ݂ܱܠ
Revelation 22:7 ܘܗܐ ܐܬ݂ܐ ܐ_ܢܐ ܒܱ݁ܥܓ݂ܱܠ ܛܘܒ݂ܱܘܗ_ܝ ܠܡܱܢ ܕ݁ܢܛܱܪ ܡܠܐ ܕܱ݁ܢܒ݂ܻܝܘܬ݂ܐ ܕܱ݁ܟ݂ܬ݂ܒ݂ܐ ܗܢܐ
Revelation 22:8 ܐܢܐ ܝܘܚܱܢܢ ܕܱ݁ܚܙܐ ܘܱܫܡܱܥ ܗܠܝܢ ܘܟ݂ܱܕ݂ ܚܙܻܝܬ݂ ܘܫܡܥܬ݂ ܢܦ݂ܠܬ݂ ܠܡܣܓܱ݁ܕ݂ ܩܕ݂ܡ ܪܓ݂ܠܱܘܗ_ܝ ܕ݁ܡܱܠܱܐܟ݂ܐ ܕܱ݁ܡܚܱܘܐ ܠܻܝ ܗܠܝܢ
Revelation 22:9 ܘܐܡܱܪ ܠܻܝ ܚܙܻܝ ܠܐ ܟ݁ܢܬ݂ܟ݂ ܐܻܝܬ݂ܱܝ ܘܕ݂ܱܐܚܱܝܟ݁ ܢܒ݂ܻܝܐ ܘܕ݂ܱܐܝܠܝܢ ܕ݁ܢܛܪܻܝܢ ܗܠܝܢ ܡܠܐ ܕܱ݁ܟ݂ܬ݂ܒ݂ܐ ܗܢܐ ܠܱܐܠܗܐ ܣܓ݂ܘܕ݂
Revelation 22:10 ܘܐܡܱܪ ܠܻܝ ܠܐ ܬ݁ܚܬ݁ܘܡ ܡܠܐ ܕܱ݁ܢܒ݂ܻܝܘܬ݂ܐ ܕܱ݁ܟ݂ܬ݂ܒ݂ܐ ܗܢܐ ܙܱܒ݂ܢܐ ܓ݁ܝܪ ܩܪܒ݂
Revelation 22:11 ܘܱܕ݂ܡܱܥܘܠ ܬ݁ܘܒ݂ ܢܱܥܘܠ ܘܱܕ݂ܨܱܥ ܬ݁ܘܒ݂ ܢܨܛܱܥܨܱܥ ܘܙܱܕܻ݁ܝܩܐ ܬ݁ܘܒ݂ ܢܥܒ݁ܕ݂ ܙܱܕܻ݁ܝܩܘܬ݂ܐ ܘܩܱܕܻ݁ܝܫܐ ܬ݁ܘܒ݂ ܢܬ݂ܩܱܕܱ݁ܫ
Revelation 22:12 ܗܐ ܐܬ݂ܐ ܐ_ܢܐ ܡܚܕ݂ܐ ܘܱܐܓ݂ܪܝ ܥܱܡܝ ܘܐܬ݁ܠ ܠܟ݂ܠܢܫ ܐܱܝܟ݂ ܥܒ݂ܕ݂ܗ
Revelation 22:13 ܐܢܐ ܐܠܱܦ݂ ܘܐܢܐ ܬܱ݁ܘ ܩܱܕ݂ܡܝܐ ܘܱܐ_ܚܪܝܐ ܘܫܘܪܝܐ ܘܫܘܠܡܐ
Revelation 22:14 ܛܘܒ݂ܱܝܗܘܢ ܠܱܕ݂ܥܒ݂ܕܻ݁ܝܢ ܦ݁ܘܩܕ݁ܢܱܘܗ_ܝ ܢܗܘܐ ܫܘܠܛܢܗܘܢ ܥܱܠ ܩܱܝܣܐ ܕ݁ܚܱܝܐ ܘܱܒ݂ܬ݂ܱܪܥܐ ܢܥܠܘܢ ܠܱܡܕ݂ܻܝܢ_ܬ݁ܐ
Revelation 22:15 ܘܙܱܢܝܐ ܘܩܛܘܠܐ ܘܦ݂ܠܚܱܝ ܦ݁ܬ݂ܱܟ݂ܪܐ ܠܒ݂ܱܪ ܘܛܱܡܐܐ ܘܚܱܪܫܐ ܘܟ݂ܠ ܚܱܙܝܱܝ ܘܥܒ݂ܕܱ݁ܝ ܕܱ݁ܓ݁ܠܘܬ݂ܐ
Revelation 22:16 ܐܢܐ ܝܫܘܥ ܫܱܕ݁ܪܬ݂ ܠܡܱܠܱܐܟ݂ܝ ܕܱ݁ܢܣܱܗܕ݂ ܒ݁ܟ݂ܘܢ ܗܠܝܢ ܩܕ݂ܡ ܥܻܕ݂ܬ݂ܐ ܐܢܐ ܐ_ܢܐ ܥܩܪܐ ܘܫܱܪܒ݁ܬ݂ܗ ܕ݁ܕ݂ܱܘܻܝܕ݂ ܘܥܱܡܗ ܘܟ݂ܱܘܟܱ݁ܒ݂ ܨܱܦ݂ܪܐ ܢܱܗܻܝܪܐ
Revelation 22:17 ܘܪܘܚܐ ܘܟ݂ܱܠܬ݂ܐ ܐܡܪܻܝܢ ܬ݁ܐ ܘܱܕ݂ܫܡܱܥ ܢܻܐܡܱܪ ܬ݁ܐ ܘܕ݂ܱܨܗܐ ܢܻܐܬ݂ܐ ܘܢܣܱܒ݂ ܡܱܝܐ ܚܱܝܐ ܡܱܓ݁ܢ
Revelation 22:18 ܡܣܱܗܕ݂ ܐ_ܢܐ ܠܟ݂ܠ ܕ݁ܫܡܱܥ ܡܠܬ݂ܐ ܕܱ݁ܢܒ݂ܻܝܘܬ݂ܐ ܕܱ݁ܟ݂ܬ݂ܒ݂ܐ ܗܢܐ ܕܱ݁ܐܝܢܐ ܕܱ݁ܢܣܻܝܡ ܥܠܱܝܗܝܢ ܢܣܻܝܡ ܥܠܱܘܗ_ܝ ܐܱܠܗܐ ܡܱܚܘܬ݂ܐ ܕܱ݁ܟ݂ܬ݂ܻܝܒ݂ܢ ܒܱ݁ܟ݂ܬ݂ܒ݂ܐ ܗܢܐ
Revelation 22:19 ܘܱܐܝܢܐ ܕܱ݁ܡܒ݂ܱܨܱܪ ܡܢ ܡܠܐ ܕܱ݁ܟ݂ܬ݂ܒ݂ܐ ܕܱ݁ܢܒ݂ܻܝܘܬ݂ܐ ܗܕ݂ܐ ܢܒ݂ܱܨܱܪ ܐܱܠܗܐ ܡܢܬ݂ܗ ܡܢ ܩܱܝܣܐ ܕ݁ܚܱܝܐ ܘܡܢ ܡܕ݂ܻܝܢ_ܬ݁ܐ ܩܱܕܻ݁ܝܫܬ݁ܐ ܐܱܝܠܝܢ ܕܱ݁ܟ݂ܬ݂ܻܝܒ݂ܢ ܒܱ݁ܟ݂ܬ݂ܒ݂ܐ ܗܢܐ
Revelation 22:20 ܐܡܱܪ ܟܱ݁ܕ݂ ܡܣܱܗܕ݂ ܗܠܝܢ ܐܻܝܢ ܐܬ݂ܐ ܐ_ܢܐ ܒܱ݁ܥܓ݂ܱܠ ܬ݁ܐ ܡܪܝܐ ܝܫܘܥ
Revelation 22:21 ܛܱܝܒ݁ܘܬ݂ܗ ܕ݁ܡܪܱܢ ܝܫܘܥ ܡܫܻܝܚܐ ܥܱܡ ܟ݁ܠܗܘܢ ܩܱܕܻ݁ܝܫܱܘܗ_ܝ ܐܱܡܻܝܢ
